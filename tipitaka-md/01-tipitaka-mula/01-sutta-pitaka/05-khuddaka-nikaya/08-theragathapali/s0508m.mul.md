Namo tassa bhagavato arahato sammāsambuddhassa

# Khuddakanikāye

## Theragāthāpāḷi

#### Nidānagāthā

```
Sīhānaṃva <pb ed="T" n="0.0260" /><pb ed="M" n="0.0019" /><pb ed="V" n="0.0161" /><pb ed="P" n="0.0001" /> nadantānaṃ, dāṭhīnaṃ girigabbhare;
```

```
Suṇātha bhāvitattānaṃ, gāthā atthūpanāyikā <note>attūpanāyikā (sī. ka.)</note>.
```

```
Yathānāmā yathāgottā, yathādhammavihārino;
```

```
Yathādhimuttā sappaññā, vihariṃsu atanditā.
```

```
Tattha tattha vipassitvā, phusitvā accutaṃ padaṃ;
```

```
Katantaṃ paccavekkhantā, imamatthamabhāsisuṃ.
```

### 1. Ekakanipāto

#### 1. Paṭhamavaggo

#### 1. Subhūtittheragāthā

<p rend="hangnum">§1.</p>

```
‘‘Channā <pb ed="V" n="0.0162" /> me kuṭikā sukhā nivātā, vassa deva yathāsukhaṃ;
```

```
Cittaṃ me susamāhitaṃ vimuttaṃ, ātāpī viharāmi vassa devā’’ti.
```

Itthaṃ sudaṃ <note>itthaṃ sumaṃ (ka. aṭṭha.)</note> āyasmā subhūtitthero gāthaṃ abhāsitthāti.

#### 2. Mahākoṭṭhikattheragāthā

<p rend="hangnum">§2.</p>

```
‘‘Upasanto <pb ed="M" n="0.0220" /> uparato, mantabhāṇī anuddhato;
```

```
Dhunāti pāpake dhamme, dumapattaṃva māluto’’ti.
```

Itthaṃ sudaṃ āyasmā mahākoṭṭhiko <note>mahākoṭṭhito (sī. syā.)</note> thero gāthaṃ abhāsitthāti.

#### 3. Kaṅkhārevatattheragāthā

<p rend="hangnum">§3.</p>

```
‘‘Paññaṃ <pb ed="T" n="0.0261" /><pb ed="P" n="0.0002" /> imaṃ passa tathāgatānaṃ, aggi yathā pajjalito nisīthe;
```

```
Ālokadā cakkhudadā bhavanti, ye āgatānaṃ vinayanti kaṅkha’’nti.
```

Itthaṃ sudaṃ āyasmā kaṅkhārevato thero gāthaṃ abhāsitthāti.

#### 4. Puṇṇattheragāthā

<p rend="hangnum">§4.</p>

```
‘‘Sambhireva samāsetha, paṇḍitehatthadassibhi;
```

```
Atthaṃ mahantaṃ gambhīraṃ, duddasaṃ nipuṇaṃ aṇuṃ;
```

```
Dhīrā samadhigacchanti, appamattā vicakkhaṇā’’ti.
```

Itthaṃ sudaṃ āyasmā puṇṇo mantāṇiputto <note>mantāniputto (syā. ka.)</note> thero gāthaṃ abhāsitthāti.

#### 5. Dabbattheragāthā

<p rend="hangnum">§5.</p>

```
‘‘Yo <pb ed="V" n="0.0163" /> duddamiyo damena danto, dabbo santusito vitiṇṇakaṅkho;
```

```
Vijitāvī apetabheravo hi, dabbo so parinibbuto ṭhitatto’’ti.
```

Itthaṃ sudaṃ āyasmā dabbo thero gāthaṃ abhāsitthāti.

#### 6. Sītavaniyattheragāthā

<p rend="hangnum">§6.</p>

```
‘‘Yo <pb ed="M" n="0.0221" /> sītavanaṃ upagā bhikkhu, eko santusito samāhitatto;
```

```
Vijitāvī apetalomahaṃso, rakkhaṃ kāyagatāsatiṃ dhitimā’’ti.
```

Itthaṃ sudaṃ āyasmā sītavaniyo thero gāthaṃ abhāsitthāti.

#### 7. Bhalliyattheragāthā

<p rend="hangnum">§7.</p>

```
‘‘Yopānudī <pb ed="T" n="0.0262" /> maccurājassa senaṃ, naḷasetuṃva sudubbalaṃ mahogho;
```

```
Vijitāvī apetabheravo hi, danto so parinibbuto ṭhitatto’’ti.
```

Itthaṃ sudaṃ āyasmā bhalliyo thero gāthaṃ abhāsitthāti.

#### 8. Vīrattheragāthā

<p rend="hangnum">§8.</p>

```
‘‘Yo duddamiyo damena danto, vīro santusito vitiṇṇakaṅkho;
```

```
Vijitāvī apetalomahaṃso, vīro so parinibbuto ṭhitatto’’ti.
```

Itthaṃ sudaṃ āyasmā vīro thero gāthaṃ abhāsitthāti.

#### 9. Pilindavacchattheragāthā

<p rend="hangnum">§9.</p>

```
‘‘Svāgataṃ na durāgataṃ <note>nāpagataṃ (sī. syā.)</note>, nayidaṃ dumantitaṃ mama;
```

```
Saṃvibhattesu dhammesu, yaṃ seṭṭhaṃ tadupāgami’’nti.
```

Itthaṃ sudaṃ āyasmā pilindavaccho <note>pilindivaccho (sī.)</note> thero gāthaṃ abhāsitthāti.

#### 10. Puṇṇamāsattheragāthā

<p rend="hangnum">§10.</p>

```
‘‘Vihari <pb ed="M" n="0.0222" /><pb ed="V" n="0.0164" /><pb ed="P" n="0.0003" /> apekkhaṃ idha vā huraṃ vā, yo vedagū samito yatatto;
```

```
Sabbesu dhammesu anūpalitto, lokassa jaññā udayabbayañcā’’ti.
```

Itthaṃ sudaṃ āyasmā puṇṇamāso thero gāthaṃ abhāsitthāti.

Vaggo paṭhamo niṭṭhito.

Tassuddānaṃ –

```
Subhūti <pb ed="T" n="0.0263" /> koṭṭhiko thero, kaṅkhārevatasammato;
```

```
Mantāṇiputto dabbo ca, sītavaniyo ca bhalliyo;
```

```
Vīro pilindavaccho ca, puṇṇamāso tamonudoti.
```

#### 2. Dutiyavaggo

#### 1. Cūḷavacchattheragāthā

<p rend="hangnum">§11.</p>

```
‘‘Pāmojjabahulo bhikkhu, dhamme buddhappavedite;
```

```
Adhigacche padaṃ santaṃ, saṅkhārūpasamaṃ sukha’’nti.
```

… Cūḷavaccho <note>cūlagavaccho (sī.)</note> thero….

#### 2. Mahāvacchattheragāthā

<p rend="hangnum">§12.</p>

```
‘‘Paññābalī sīlavatūpapanno, samāhito jhānarato satīmā;
```

```
Yadatthiyaṃ bhojanaṃ bhuñjamāno, kaṅkhetha kālaṃ idha vītarāgo’’ti.
```

… Mahāvaccho <note>mahāgavaccho (sī.)</note> thero….

#### 3. Vanavacchattheragāthā

<p rend="hangnum">§13.</p>

```
‘‘Nīlabbhavaṇṇā <pb ed="M" n="0.0223" /> rucirā, sītavārī sucindharā;
```

```
Indagopakasañchannā, te selā ramayanti ma’’nti.
```

… Vanavaccho thero….

#### 4. Sivakasāmaṇeragāthā

<p rend="hangnum">§14.</p>

```
‘‘Upajjhāyo <pb ed="V" n="0.0165" /> maṃ avaca, ito gacchāma sīvaka;
```

```
Gāme <pb ed="T" n="0.0264" /> me vasati kāyo, araññaṃ me gato mano;
```

```
Semānakopi gacchāmi, natthi saṅgo vijānata’’nti.
```

… Sivako sāmaṇero….

#### 5. Kuṇḍadhānattheragāthā

<p rend="hangnum">§15.</p>

```
‘‘Pañca chinde pañca jahe, pañca cuttari bhāvaye;
```

```
Pañcasaṅgātigo bhikkhu, oghatiṇṇoti vuccatī’’ti.
```

… Kuṇḍadhāno thero….

#### 6. Belaṭṭhasīsattheragāthā

<p rend="hangnum">§16.</p>

```
‘‘Yathāpi bhaddo ājañño, naṅgalāvattanī sikhī;
```

```
Gacchati appakasirena, evaṃ rattindivā mama;
```

```
Gacchanti appakasirena, sukhe laddhe nirāmise’’ti.
```

… Belaṭṭhasīso thero….

#### 7. Dāsakattheragāthā

<p rend="hangnum">§17.</p>

```
‘‘Middhī <pb ed="P" n="0.0004" /> yadā hoti mahagghaso ca, niddāyitā samparivattasāyī;
```

```
Mahāvarāhova nivāpapuṭṭho, punappunaṃ gabbhamupeti mando’’ti.
```

… Dāsako thero….

#### 8. Siṅgālapituttheragāthā

<p rend="hangnum">§18.</p>

```
‘‘Ahu <pb ed="M" n="0.0224" /> buddhassa dāyādo, bhikkhu bhesakaḷāvane;
```

```
Kevalaṃ aṭṭhisaññāya, apharī pathaviṃ <note>paṭhaviṃ (sī. syā.)</note> imaṃ;
```

```
Maññehaṃ kāmarāgaṃ so, khippameva pahissatī’’ti <note>pahīyabhi (sabbattha pāḷiyaṃ)</note>.
```

… Siṅgālapitā <note>sīgālapitā (sī.)</note> thero….

#### 9. Kulattheragāthā

<p rend="hangnum">§19.</p>

```
<note>dha. pa. 80, 145 dhammapadepi</note> ‘‘Udakaṃ <pb ed="V" n="0.0166" /> hi nayanti nettikā, usukārā namayanti <note>damayanti (ka.)</note> tejanaṃ;
```

```
Dāruṃ <pb ed="T" n="0.0265" /> namayanti tacchakā, attānaṃ damayanti subbatā’’ti.
```

… Kulo <note>kuṇḍalo (sī.), kuḷo (syā. ka.)</note> thero….

#### 10. Ajitattheragāthā

<p rend="hangnum">§20.</p>

```
‘‘Maraṇe me bhayaṃ natthi, nikanti natthi jīvite;
```

```
Sandehaṃ nikkhipissāmi, **sampajāno** paṭissato’’ti <note>patissatoti (sī. syā.)</note>.
```

… Ajito thero ….

Vaggo dutiyo niṭṭhito.

Tassuddānaṃ –

```
Cūḷavaccho mahāvaccho, vanavaccho ca sīvako;
```

```
Kuṇḍadhāno ca belaṭṭhi, dāsako ca tatopari;
```

```
Siṅgālapitiko thero, kulo ca ajito dasāti.
```

#### 3. Tatiyavaggo

#### 1. Nigrodhattheragāthā

<p rend="hangnum">§21.</p>

```
‘‘Nāhaṃ bhayassa bhāyāmi, satthā no amatassa kovido;
```

```
Yattha bhayaṃ nāvatiṭṭhati, tena maggena vajanti bhikkhavo’’ti.
```

… Nigrodho thero….

#### 2. Cittakattheragāthā

<p rend="hangnum">§22.</p>

```
‘‘Nīlā <pb ed="M" n="0.0225" /> sugīvā sikhino, morā kārambhiyaṃ <note>kāraṃviyaṃ (sī.), kāraviyaṃ (syā.)</note> abhinadanti;
```

```
Te sītavātakīḷitā <note>sītavātakadditakalitā (sī.), sītavātakalitā (syā.)</note>, suttaṃ jhāyaṃ <note>jhānaṃ (syā.), jhāyiṃ (?)</note> nibodhentī’’ti.
```

… Cittako thero….

#### 3. Gosālattheragāthā

<p rend="hangnum">§23.</p>

```
‘‘Ahaṃ <pb ed="T" n="0.0266" /><pb ed="V" n="0.0167" /><pb ed="P" n="0.0005" /> kho veḷugumbasmiṃ, bhutvāna madhupāyasaṃ;
```

```
Padakkhiṇaṃ sammasanto, **khandhānaṃ udayabbayaṃ;**
```

```
Sānuṃ paṭigamissāmi, vivekamanubrūhaya’’nti.
```

… Gosālo thero….

#### 4. Sugandhattheragāthā

<p rend="hangnum">§24.</p>

```
‘‘Anuvassiko pabbajito, **passa dhammasudhammataṃ;**
```

```
Tisso vijjā anuppattā, kataṃ buddhassa sāsana’’nti.
```

… Sugandho thero….

#### 5. Nandiyattheragāthā

<p rend="hangnum">§25.</p>

```
‘‘Obhāsajātaṃ phalagaṃ, cittaṃ yassa abhiṇhaso;
```

```
Tādisaṃ bhikkhumāsajja, kaṇha dukkhaṃ nigacchasī’’ti.
```

… Nandiyo thero….

#### 6. Abhayattheragāthā

<p rend="hangnum">§26.</p>

```
‘‘Sutvā subhāsitaṃ vācaṃ, buddhassādiccabandhuno;
```

```
Paccabyadhiṃ hi nipuṇaṃ, vālaggaṃ usunā yathā’’ti.
```

… Abhayo thero….

#### 7. Lomasakaṅgiyattheragāthā

<p rend="hangnum">§27.</p>

```
‘‘Dabbaṃ <pb ed="M" n="0.0226" /> kusaṃ poṭakilaṃ, usīraṃ muñjapabbajaṃ;
```

```
Urasā panudissāmi, vivekamanubrūhaya’’nti.
```

… Lomasakaṅgiyo thero….

#### 8. Jambugāmikaputtattheragāthā

<p rend="hangnum">§28.</p>

```
‘‘Kacci <pb ed="V" n="0.0168" /> no vatthapasuto, kacci no bhūsanārato;
```

```
Kacci sīlamayaṃ gandhaṃ, kiṃ tvaṃ vāyasi <note>kacci sīlamayaṃ gandhaṃ, tvaṃ vāsi (syā.)</note> netarā pajā’’ti.
```

… Jambugāmikaputto thero….

#### 9. Hāritattheragāthā

<p rend="hangnum">§29.</p>

```
‘‘Samunnamayamattānaṃ, usukārova tejanaṃ;
```

```
Cittaṃ <pb ed="T" n="0.0267" /> ujuṃ karitvāna, avijjaṃ bhinda hāritā’’ti.
```

… Hārito thero….

#### 10. Uttiyattheragāthā

<p rend="hangnum">§30.</p>

```
‘‘Ābādhe me samuppanne, sati me udapajjatha;
```

```
Ābādho me samuppanno, kālo me nappamajjitu’’nti.
```

… Uttiyo thero….

Vaggo tatiyo niṭṭhito.

Tassuddānaṃ –

```
Nigrodho cittako thero, gosālathero sugandho;
```

```
Nandiyo abhayo thero, thero lomasakaṅgiyo;
```

```
Jambugāmikaputto ca, hārito uttiyo isīti.
```

#### 4. Catutthavaggo

#### 1. Gahvaratīriyattheragāthā

<p rend="hangnum">§31.</p>

```
‘‘Phuṭṭho <pb ed="M" n="0.0227" /><pb ed="P" n="0.0006" /> ḍaṃsehi makasehi, araññasmiṃ brahāvane;
```

```
Nāgo saṃgāmasīseva, **sato tatrādhivāsaye’’ti**.
```

… Gahvaratīriyo thero….

#### 2. Suppiyattheragāthā

<p rend="hangnum">§32.</p>

```
‘‘Ajaraṃ <pb ed="V" n="0.0169" /> jīramānena, tappamānena nibbutiṃ;
```

```
Nimiyaṃ <note>nimmissaṃ (sī.), nirāmisaṃ (syā.), nimineyyaṃ (?)</note> paramaṃ santiṃ, yogakkhemaṃ anuttara’’nti.
```

… Suppiyo thero….

#### 3. Sopākattheragāthā

<p rend="hangnum">§33.</p>

```
‘‘Yathāpi <pb ed="T" n="0.0268" /> ekaputtasmiṃ, piyasmiṃ kusalī siyā;
```

```
Evaṃ sabbesu pāṇesu, sabbattha kusalo siyā’’ti.
```

… Sopāko thero….

#### 4. Posiyattheragāthā

<p rend="hangnum">§34.</p>

```
‘‘Anāsannavarā etā, niccameva vijānatā;
```

```
Gāmā araññamāgamma, tato gehaṃ upāvisi <note>upāvisiṃ (sī.)</note>;
```

```
Tato uṭṭhāya pakkāmi, anāmantetvā <note>anāmantiya (sī.)</note> posiyo’’ti.
```

… Posiyo thero….

#### 5. Sāmaññakānittheragāthā

<p rend="hangnum">§35.</p>

```
‘‘Sukhaṃ sukhattho labhate tadācaraṃ, kittiñca pappoti yasassa vaḍḍhati;
```

```
Yo ariyamaṭṭhaṅgikamañjasaṃ ujuṃ, bhāveti maggaṃ amatassa pattiyā’’ti.
```

… Sāmaññakānitthero….

#### 6. Kumāputtattheragāthā

<p rend="hangnum">§36.</p>

```
‘‘Sādhu <pb ed="M" n="0.0228" /> sutaṃ sādhu caritakaṃ, sādhu sadā aniketavihāro;
```

```
Atthapucchanaṃ padakkhiṇakammaṃ, etaṃ sāmaññamakiñcanassā’’ti.
```

… Kumāputto thero….

#### 7. Kumāputtasahāyakattheragāthā

<p rend="hangnum">§37.</p>

```
‘‘Nānājanapadaṃ yanti, vicarantā asaññatā;
```

```
Samādhiñca virādhenti, kiṃsu raṭṭhacariyā karissati;
```

```
Tasmā vineyya sārambhaṃ, jhāyeyya apurakkhato’’ti.
```

… Kumāputtattherassa sahāyako thero….

#### 8. Gavampatittheragāthā

<p rend="hangnum">§38.</p>

```
‘‘Yo <pb ed="T" n="0.0269" /><pb ed="V" n="0.0170" /> iddhiyā sarabhuṃ aṭṭhapesi, so gavampati asito anejo;
```

```
Taṃ sabbasaṅgātigataṃ mahāmuniṃ, devā namassanti bhavassa pāragu’’nti.
```

… Gavampatitthero….

#### 9. Tissattheragāthā

<p rend="hangnum">§39.</p>

```
<note>saṃ. ni. 1.21, 97</note>‘‘Sattiyā viya omaṭṭho, ḍayhamānova <note>ḍayhamāneva (sabbattha)</note> matthake;
```

```
Kāmarāgappahānāya, sato bhikkhu paribbaje’’ti.
```

… Tisso thero….

#### 10. Vaḍḍhamānattheragāthā

<p rend="hangnum">§40.</p>

```
‘‘Sattiyā <pb ed="P" n="0.0007" /> viya omaṭṭho, ḍayhamānova matthake;
```

```
Bhavarāgappahānāya, sato bhikkhu paribbaje’’ti.
```

… Vaḍḍhamāno thero….

Vaggo catuttho niṭṭhito.

Tassuddānaṃ –

```
Gahvaratīriyo <pb ed="M" n="0.0229" /> suppiyo, sopāko ceva posiyo;
```

```
Sāmaññakāni kumāputto, kumāputtasahāyako;
```

```
Gavampati tissatthero, vaḍḍhamāno mahāyasoti.
```

#### 5. Pañcamavaggo

#### 1. Sirivaḍḍhattheragāthā

<p rend="hangnum">§41.</p>

```
‘‘Vivaramanupatanti <pb ed="T" n="0.0270" /> vijjutā, vebhārassa ca paṇḍavassa ca;
```

```
Nagavivaragato ca jhāyati, putto appaṭimassa tādino’’ti.
```

… Sirivaḍḍho thero….

#### 2. Khadiravaniyattheragāthā

<p rend="hangnum">§42.</p>

```
‘‘Cāle <pb ed="V" n="0.0171" /> upacāle sīsūpacāle ( ) <note>(cālā upacālā, sīsūpacālā) (ka.)</note> patissatā <note>paṭissatikā (syā. ka.)</note> nu kho viharatha;
```

```
Āgato vo vālaṃ viya vedhī’’ti.
```

… Khadiravaniyo thero….

#### 3. Sumaṅgalattheragāthā

<p rend="hangnum">§43.</p>

```
‘‘Sumuttiko sumuttiko sāhu, sumuttikomhi tīhi khujjakehi;
```

```
Asitāsu mayā naṅgalāsu, mayā khuddakuddālāsu mayā.
```

```
Yadipi idhameva idhameva, atha vāpi alameva alameva;
```

```
Jhāya sumaṅgala jhāya sumaṅgala, appamatto vihara sumaṅgalā’’ti.
```

… Sumaṅgalo thero….

#### 4. Sānuttheragāthā

<p rend="hangnum">§44.</p>

```
<note>saṃ. ni. 1.239</note> ‘‘Mataṃ vā amma rodanti, yo vā jīvaṃ na dissati;
```

```
Jīvantaṃ maṃ amma passantī, kasmā maṃ amma rodasī’’ti.
```

… Sānutthero….

#### 5. Ramaṇīyavihārittheragāthā

<p rend="hangnum">§45.</p>

```
‘‘Yathāpi <pb ed="M" n="0.0230" /> bhaddo ājañño, khalitvā patitiṭṭhati;
```

```
Evaṃ <pb ed="T" n="0.0271" /> dassanasampannaṃ, sammāsambuddhasāvaka’’nti.
```

… Ramaṇīyavihāritthero….

#### 6. Samiddhittheragāthā

<p rend="hangnum">§46.</p>

```
‘‘Saddhāyāhaṃ pabbajito, agārasmānagāriyaṃ;
```

```
**Sati paññā** ca me vuḍḍhā, cittañca susamāhitaṃ;
```

```
Kāmaṃ karassu rūpāni, neva maṃ byādhayissasī’’ti <note>bādhayissasīti (sī.), byāthayissasīti (?)</note>.
```

… Samiddhitthero….

#### 7. Ujjayattheragāthā

<p rend="hangnum">§47.</p>

```
‘‘Namo <pb ed="V" n="0.0172" /><pb ed="P" n="0.0008" /> te buddha vīratthu, vippamuttosi sabbadhi;
```

```
Tuyhāpadāne viharaṃ, viharāmi anāsavo’’ti.
```

… Ujjayo thero….

#### 8. Sañjayattheragāthā

<p rend="hangnum">§48.</p>

```
‘‘Yato ahaṃ pabbajito, agārasmānagāriyaṃ;
```

```
Nābhijānāmi saṅkappaṃ, anariyaṃ dosasaṃhita’’nti.
```

… Sañjayo thero….

#### 9. Rāmaṇeyyakattheragāthā

<p rend="hangnum">§49.</p>

```
‘‘Cihacihābhinadite <note>vihavihābhinadite (sī. syā.)</note>, sippikābhirutehi ca;
```

```
Na me taṃ phandati cittaṃ, ekattanirataṃ hi me’’ti.
```

… Rāmaṇeyyako thero….

#### 10. Vimalattheragāthā

<p rend="hangnum">§50.</p>

```
‘‘Dharaṇī <pb ed="M" n="0.0231" /> ca siñcati vāti, māluto vijjutā carati nabhe;
```

```
Upasamanti vitakkā, cittaṃ susamāhitaṃ mamā’’ti.
```

… Vimalo thero….

Vaggo pañcamo niṭṭhito.

Tassuddānaṃ –

```
Sirīvaḍḍho revato thero, sumaṅgalo sānusavhayo<pb ed="T" n="0.0272" />;
```

```
Ramaṇīyavihārī ca, samiddhiujjayasañjayā;
```

```
Rāmaṇeyyo ca so thero, vimalo ca raṇañjahoti.
```

#### 6. Chaṭṭhavaggo

#### 1. Godhikattheragāthā

<p rend="hangnum">§51.</p>

```
‘‘Vassati <pb ed="V" n="0.0173" /> devo yathā sugītaṃ, channā me kuṭikā sukhā nivātā;
```

```
Cittaṃ susamāhitañca mayhaṃ, atha ce patthayasi pavassa devā’’ti.
```

… Godhiko thero….

#### 2. Subāhuttheragāthā

<p rend="hangnum">§52.</p>

```
‘‘Vassati devo yathā sugītaṃ, channā me kuṭikā sukhā nivātā;
```

```
**Cittaṃ susamāhitañca kāye,** atha ce patthayasi pavassa devā’’ti.
```

… Subāhutthero….

#### 3. Valliyattheragāthā

<p rend="hangnum">§53.</p>

```
‘‘Vassati devo yathā sugītaṃ, channā me kuṭikā sukhā nivātā;
```

```
Tassaṃ viharāmi appamatto, atha ce patthayasi pavassa devā’’ti.
```

… Valliyo thero….

#### 4. Uttiyattheragāthā

<p rend="hangnum">§54.</p>

```
‘‘Vassati <pb ed="M" n="0.0232" /><pb ed="P" n="0.0009" /> devo yathā sugītaṃ, channā me kuṭikā sukhā nivātā;
```

```
Tassaṃ viharāmi adutiyo, atha ce patthayasi pavassa devā’’ti.
```

… Uttiyo thero….

#### 5. Añjanavaniyattheragāthā

<p rend="hangnum">§55.</p>

```
‘‘Āsandiṃ <pb ed="T" n="0.0273" /> kuṭikaṃ katvā, ogayha añjanaṃ vanaṃ;
```

```
Tisso vijjā anuppattā, kataṃ buddhassa sāsana’’nti.
```

… Añjanavaniyo thero….

#### 6. Kuṭivihārittheragāthā

<p rend="hangnum">§56.</p>

```
‘‘Ko <pb ed="V" n="0.0174" /> kuṭikāyaṃ bhikkhu kuṭikāyaṃ, vītarāgo susamāhitacitto;
```

```
Evaṃ jānāhi āvuso, amoghā te kuṭikā katā’’ti.
```

… Kuṭivihāritthero….

#### 7. Dutiyakuṭivihārittheragāthā

<p rend="hangnum">§57.</p>

```
‘‘Ayamāhu purāṇiyā kuṭi, aññaṃ patthayase navaṃ kuṭiṃ;
```

```
Āsaṃ kuṭiyā virājaya, dukkhā bhikkhu puna navā kuṭī’’ti.
```

… Dutiyakuṭivihāritthero….

#### 8. Ramaṇīyakuṭikattheragāthā

<p rend="hangnum">§58.</p>

```
‘‘Ramaṇīyā me kuṭikā, saddhādeyyā manoramā;
```

```
Na me attho kumārīhi, yesaṃ attho tahiṃ gacchatha nāriyo’’ti.
```

… Ramaṇīyakuṭiko thero….

#### 9. Kosalavihārittheragāthā

<p rend="hangnum">§59.</p>

```
‘‘Saddhāyāhaṃ <pb ed="M" n="0.0233" /> pabbajito, araññe me kuṭikā katā;
```

```
Appamatto ca ātāpī, sampajāno patissato’’ti <note>paṭissatoti (ka.)</note>.
```

… Kosalavihāritthero….

#### 10. Sīvalittheragāthā

<p rend="hangnum">§60.</p>

```
‘‘Te me ijjhiṃsu saṅkappā, yadattho pāvisiṃ kuṭiṃ;
```

```
Vijjāvimuttiṃ paccesaṃ, mānānusayamujjaha’’nti.
```

… Sīvalitthero….

Vaggo chaṭṭho niṭṭhito.

Tassuddānaṃ –

```
Godhiko <pb ed="T" n="0.0274" /> ca subāhu ca, valliyo uttiyo isi;
```

```
Añjanavaniyo thero, duve kuṭivihārino;
```

```
Ramaṇīyakuṭiko ca, kosalavhayasīvalīti.
```

#### 7. Sattamavaggo

#### 1. Vappattheragāthā

<p rend="hangnum">§61.</p>

```
‘‘Passati <pb ed="V" n="0.0175" /> passo passantaṃ, apassantañca passati;
```

```
Apassanto apassantaṃ, passantañca na passatī’’ti.
```

… Vappo thero….

#### 2. Vajjiputtattheragāthā

<p rend="hangnum">§62.</p>

```
‘‘Ekakā <pb ed="P" n="0.0010" /> mayaṃ araññe viharāma, apaviddhaṃva vanasmiṃ dārukaṃ;
```

```
Tassa me bahukā pihayanti, nerayikā viya saggagāmina’’nti.
```

… Vajjiputto thero….

#### 3. Pakkhattheragāthā

<p rend="hangnum">§63.</p>

```
‘‘Cutā <pb ed="M" n="0.0234" /> patanti patitā, giddhā ca punarāgatā;
```

```
Kataṃ kiccaṃ rataṃ rammaṃ, sukhenanvāgataṃ sukha’’nti.
```

… Pakkho thero….

#### 4. Vimalakoṇḍaññattheragāthā

<p rend="hangnum">§64.</p>

```
‘‘Dumavhayāya uppanno, jāto paṇḍaraketunā;
```

```
Ketuhā <pb ed="T" n="0.0275" /> ketunāyeva, mahāketuṃ padhaṃsayī’’ti.
```

… Vimalakoṇḍañño thero….

#### 5. Ukkhepakatavacchattheragāthā

<p rend="hangnum">§65.</p>

```
‘‘Ukkhepakatavacchassa, saṅkalitaṃ bahūhi vassehi;
```

```
Taṃ bhāsati gahaṭṭhānaṃ, sunisinno uḷārapāmojjo’’ti.
```

… Ukkhepakatavaccho thero….

#### 6. Meghiyattheragāthā

<p rend="hangnum">§66.</p>

```
‘‘Anusāsi <pb ed="V" n="0.0176" /> mahāvīro, sabbadhammāna pāragū;
```

```
Tassāhaṃ dhammaṃ sutvāna, vihāsiṃ santike sato;
```

```
Tisso vijjā anuppattā, kataṃ buddhassa sāsana’’nti.
```

… Meghiyo thero….

#### 7. Ekadhammasavanīyattheragāthā

<p rend="hangnum">§67.</p>

```
‘‘Kilesā jhāpitā mayhaṃ, bhavā sabbe samūhatā;
```

```
Vikkhīṇo jātisaṃsāro, natthi dāni punabbhavo’’ti.
```

… Ekadhammasavanīyo thero….

#### 8. Ekudāniyattheragāthā

<p rend="hangnum">§68.</p>

```
<note>udā. 37; pāci. 153</note> ‘‘Adhicetaso appamajjato, munino monapathesu sikkhato;
```

```
Sokā na bhavanti tādino, upasantassa sadā satīmato’’ti.
```

… Ekudāniyo thero….

#### 9. Channattheragāthā

<p rend="hangnum">§69.</p>

```
‘‘Sutvāna <pb ed="M" n="0.0235" /> dhammaṃ mahato mahārasaṃ, sabbaññutaññāṇavarena desitaṃ;
```

```
Maggaṃ papajjiṃ <note>papajjaṃ (ka.)</note> amatassa pattiyā, so yogakkhemassa pathassa kovido’’ti.
```

… Channo thero….

#### 10. Puṇṇattheragāthā

<p rend="hangnum">§70.</p>

```
‘‘Sīlameva <pb ed="T" n="0.0276" /><pb ed="P" n="0.0011" /> idha aggaṃ, paññavā pana uttamo;
```

```
Manussesu ca devesu, sīlapaññāṇato jaya’’nti.
```

… Puṇṇo thero….

Vaggo sattamo niṭṭhito.

Tassuddānaṃ <pb ed="V" n="0.0177" /> –

```
Vappo ca vajjiputto ca, pakkho vimalakoṇḍañño;
```

```
Ukkhepakatavaccho ca, meghiyo ekadhammiko;
```

```
Ekudāniyachannā ca, puṇṇatthero mahabbaloti.
```

#### 8. Aṭṭhamavaggo

#### 1. Vacchapālattheragāthā

<p rend="hangnum">§71.</p>

```
‘‘Susukhumanipuṇatthadassinā, matikusalena nivātavuttinā;
```

```
Saṃsevitavuddhasīlinā <note>saṃsevitabuddhasīlinā (ka.)</note>, nibbānaṃ na hi tena dullabha’’nti.
```

… Vacchapālo thero….

#### 2. Ātumattheragāthā

<p rend="hangnum">§72.</p>

```
‘‘Yathā <pb ed="M" n="0.0236" /> kaḷīro susu vaḍḍhitaggo, dunnikkhamo hoti pasākhajāto;
```

```
Evaṃ ahaṃ bhariyāyānitāya, anumaññaṃ <pb ed="T" n="0.0277" /> maṃ pabbajitomhi dānī’’ti.
```

… Ātumo thero….

#### 3. Māṇavattheragāthā

<p rend="hangnum">§73.</p>

```
‘‘Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;
```

```
Tato ahaṃ nikkhamitūna pabbajiṃ, pahāya kāmāni manoramānī’’ti.
```

… Māṇavo thero….

#### 4. Suyāmanattheragāthā

<p rend="hangnum">§74.</p>

```
‘‘Kāmacchando ca byāpādo, thinamiddhañca <note>thīnamiddhañca (sī. syā.)</note> bhikkhuno;
```

```
Uddhaccaṃ vicikicchā ca, sabbasova na vijjatī’’ti.
```

… Suyāmano thero….

#### 5. Susāradattheragāthā

<p rend="hangnum">§75.</p>

```
‘‘Sādhu suvihitāna dassanaṃ, kaṅkhā chijjati buddhi vaḍḍhati;
```

```
Bālampi karonti paṇḍitaṃ, tasmā sādhu sataṃ samāgamo’’ti.
```

… Susārado thero….

#### 6. Piyañjahattheragāthā

<p rend="hangnum">§76.</p>

```
‘‘Uppatantesu <pb ed="V" n="0.0178" /> nipate, nipatantesu uppate;
```

```
Vase avasamānesu, ramamānesu no rame’’ti.
```

… Piyañjaho thero….

#### 7. Hatthārohaputtattheragāthā

<p rend="hangnum">§77.</p>

```
‘‘Idaṃ <pb ed="M" n="0.0237" /><pb ed="P" n="0.0012" /> pure cittamacāri cārikaṃ, yenicchakaṃ yatthakāmaṃ yathāsukhaṃ;
```

```
Tadajjahaṃ niggahessāmi yoniso, hatthippabhinnaṃ viya aṅkusaggaho’’ti.
```

… Hatthārohaputto thero….

#### 8. Meṇḍasirattheragāthā

<p rend="hangnum">§78.</p>

```
‘‘Anekajātisaṃsāraṃ<pb ed="T" n="0.0278" />, sandhāvissaṃ anibbisaṃ;
```

```
Tassa me dukkhajātassa, dukkhakkhandho aparaddho’’ti.
```

… Meṇḍasiro thero….

#### 9. Rakkhitattheragāthā

<p rend="hangnum">§79.</p>

```
‘‘Sabbo rāgo pahīno me, sabbo doso samūhato;
```

```
Sabbo me vigato moho, sītibhūtosmi nibbuto’’ti.
```

… Rakkhito thero….

#### 10. Uggattheragāthā

<p rend="hangnum">§80.</p>

```
‘‘Yaṃ <pb ed="M" n="0.0238" /> mayā pakataṃ kammaṃ, appaṃ vā yadi vā bahuṃ;
```

```
Sabbametaṃ parikkhīṇaṃ, natthi dāni punabbhavo’’ti.
```

… Uggo thero….

Vaggo aṭṭhamo niṭṭhito.

Tassuddānaṃ –

```
Vacchapālo ca yo thero, ātumo māṇavo isi;
```

```
Suyāmano susārado, thero yo ca piyañjaho;
```

```
Ārohaputto meṇḍasiro, rakkhito uggasavhayoti.
```

#### 9. Navamavaggo

#### 1. Samitiguttattheragāthā

<p rend="hangnum">§81.</p>

```
‘‘Yaṃ <pb ed="V" n="0.0179" /> mayā pakataṃ pāpaṃ, pubbe aññāsu jātisu;
```

```
Idheva taṃ vedanīyaṃ, vatthu aññaṃ na vijjatī’’ti.
```

… Samitigutto thero….

#### 2. Kassapattheragāthā

<p rend="hangnum">§82.</p>

```
‘‘Yena <pb ed="T" n="0.0279" /> yena subhikkhāni, sivāni abhayāni ca;
```

```
Tena puttaka gacchassu, mā sokāpahato bhavā’’ti.
```

… Kassapo thero….

#### 3. Sīhattheragāthā

<p rend="hangnum">§83.</p>

```
‘‘Sīhappamatto vihara, rattindivamatandito;
```

```
Bhāvehi kusalaṃ dhammaṃ, jaha sīghaṃ samussaya’’nti.
```

… Sīho thero….

#### 4. Nītattheragāthā

<p rend="hangnum">§84.</p>

```
‘‘Sabbarattiṃ <pb ed="P" n="0.0013" /> supitvāna, divā saṅgaṇike rato;
```

```
Kudāssu nāma dummedho, dukkhassantaṃ karissatī’’ti.
```

… Nīto thero….

#### 5. Sunāgattheragāthā

<p rend="hangnum">§85.</p>

```
‘‘Cittanimittassa kovido, pavivekarasaṃ vijāniya;
```

```
Jhāyaṃ nipako patissato, adhigaccheyya sukhaṃ nirāmisa’’nti.
```

… Sunāgo thero….

#### 6. Nāgitattheragāthā

<p rend="hangnum">§86.</p>

```
‘‘Ito <pb ed="V" n="0.0180" /> bahiddhā puthu aññavādinaṃ, maggo na nibbānagamo yathā ayaṃ;
```

```
Itissu saṅghaṃ bhagavānusāsati, satthā sayaṃ pāṇitaleva dassaya’’nti.
```

… Nāgito thero….

#### 7. Paviṭṭhattheragāthā

<p rend="hangnum">§87.</p>

```
‘‘Khandhā <pb ed="M" n="0.0239" /> diṭṭhā yathābhūtaṃ, bhavā sabbe padālitā;
```

```
Vikkhīṇo jātisaṃsāro, natthi dāni punabbhavo’’ti.
```

… Paviṭṭho thero….

#### 8. Ajjunattheragāthā

<p rend="hangnum">§88.</p>

```
‘‘Asakkhiṃ <pb ed="T" n="0.0280" /> vata attānaṃ, uddhātuṃ udakā thalaṃ;
```

```
Vuyhamāno mahogheva, saccāni paṭivijjhaha’’nti.
```

… Ajjuno thero….

#### 9. (Paṭhama)-devasabhattheragāthā

<p rend="hangnum">§89.</p>

```
‘‘Uttiṇṇā paṅkapalipā, pātālā parivajjitā;
```

```
Mutto oghā ca ganthā ca, sabbe mānā visaṃhatā’’ti.
```

… Devasabho thero….

#### 10. Sāmidattattheragāthā

<p rend="hangnum">§90.</p>

```
‘‘Pañcakkhandhā pariññātā, tiṭṭhanti chinnamūlakā;
```

```
Vikkhīṇo jātisaṃsāro, natthi dāni punabbhavo’’ti.
```

… Sāmidatto thero….

Vaggo navamo niṭṭhito.

Tassuddānaṃ –

```
Thero samitigutto ca, kassapo sīhasavhayo;
```

```
Nīto sunāgo nāgito, paviṭṭho ajjuno isi;
```

```
Devasabho ca yo thero, sāmidatto mahabbaloti.
```

#### 10. Dasamavaggo

#### 1. Paripuṇṇakattheragāthā

<p rend="hangnum">§91.</p>

```
‘‘Na <pb ed="V" n="0.0181" /> tathā mataṃ satarasaṃ, sudhannaṃ yaṃ mayajja paribhuttaṃ;
```

```
Aparimitadassinā gotamena, buddhena desito dhammo’’ti.
```

… Paripuṇṇako thero….

#### 2. Vijayattheragāthā

<p rend="hangnum">§92.</p>

```
‘‘Yassāsavā <pb ed="T" n="0.0281" /><pb ed="M" n="0.0240" /><pb ed="P" n="0.0014" /> parikkhīṇā, āhāre ca anissito;
```

```
Suññatā animitto ca, vimokkho yassa gocaro;
```

```
Ākāseva sakuntānaṃ, padaṃ tassa durannaya’’nti.
```

… Vijayo thero….

#### 3. Erakattheragāthā

<p rend="hangnum">§93.</p>

```
‘‘Dukkhā kāmā eraka, na sukhā kāmā eraka;
```

```
Yo kāme kāmayati, dukkhaṃ so kāmayati eraka;
```

```
Yo kāme na kāmayati, dukkhaṃ so na kāmayati erakā’’ti.
```

… Erako thero….

#### 4. Mettajittheragāthā

<p rend="hangnum">§94.</p>

```
‘‘Namo hi tassa bhagavato, sakyaputtassa sirīmato;
```

```
Tenāyaṃ aggappattena, aggadhammo <note>aggo dhammo (sī.)</note> sudesito’’ti.
```

… Mettaji thero….

#### 5. Cakkhupālattheragāthā

<p rend="hangnum">§95.</p>

```
‘‘Andhohaṃ hatanettosmi, kantāraddhānapakkhando <note>pakkhanno (sī.), pakkanto (syā. sī. aṭṭha.)</note>;
```

```
Sayamānopi gacchissaṃ, na sahāyena pāpenā’’ti.
```

… Cakkhupālo thero….

#### 6. Khaṇḍasumanattheragāthā

<p rend="hangnum">§96.</p>

```
‘‘Ekapupphaṃ <pb ed="V" n="0.0182" /> cajitvāna, asīti <note>asītiṃ (sī.)</note> vassakoṭiyo;
```

```
Saggesu paricāretvā, sesakenamhi nibbuto’’ti.
```

… Khaṇḍasumano thero….

#### 7. Tissattheragāthā

<p rend="hangnum">§97.</p>

```
‘‘Hitvā satapalaṃ kaṃsaṃ, sovaṇṇaṃ satarājikaṃ;
```

```
Aggahiṃ mattikāpattaṃ, idaṃ dutiyābhisecana’’nti.
```

… Tisso thero….

#### 8. Abhayattheragāthā

<p rend="hangnum">§98.</p>

```
‘‘Rūpaṃ <pb ed="T" n="0.0282" /><pb ed="M" n="0.0241" /> disvā sati muṭṭhā, piyaṃ nimittaṃ manasikaroto;
```

```
Sārattacitto vedeti, tañca ajjhosa tiṭṭhati;
```

```
Tassa vaḍḍhanti āsavā, bhavamūlopagāmino’’ti <note>bhavamūlā bhavagāminoti (sī. ka.)</note>.
```

… Abhayo thero….

#### 9. Uttiyattheragāthā

<p rend="hangnum">§99.</p>

```
‘‘Saddaṃ sutvā sati muṭṭhā, piyaṃ nimittaṃ manasikaroto;
```

```
Sārattacitto vedeti, tañca ajjhosa tiṭṭhati;
```

```
Tassa vaḍḍhanti āsavā, saṃsāraṃ upagāmino’’ti.
```

… Uttiyo thero….

#### 10. (Dutiya)-devasabhattheragāthā

<p rend="hangnum">§100.</p>

```
‘‘Sammappadhānasampanno, satipaṭṭhānagocaro;
```

```
Vimuttikusumasañchanno, parinibbissatyanāsavo’’ti.
```

… Devasabho thero….

Vaggo dasamo niṭṭhito.

Tassuddānaṃ –

```
Paripuṇṇako ca vijayo, erako mettajī muni;
```

```
Cakkhupālo khaṇḍasumano, tisso ca abhayo tathā;
```

```
Uttiyo ca mahāpañño, thero devasabhopi cāti.
```

#### 11. Ekādasamavaggo

#### 1. Belaṭṭhānikattheragāthā

<p rend="hangnum">§101.</p>

```
‘‘Hitvā <pb ed="V" n="0.0183" /><pb ed="P" n="0.0015" /> gihittaṃ anavositatto, mukhanaṅgalī odariko kusīto;
```

```
Mahāvarāhova <pb ed="T" n="0.0283" /> nivāpapuṭṭho, punappunaṃ gabbhamupeti mando’’ti.
```

… Belaṭṭhāniko thero….

#### 2. Setucchattheragāthā

<p rend="hangnum">§102.</p>

```
‘‘Mānena <pb ed="M" n="0.0242" /> vañcitāse, saṅkhāresu saṃkilissamānāse;
```

```
Lābhālābhena mathitā, samādhiṃ nādhigacchantī’’ti.
```

… Setuccho thero….

#### 3. Bandhurattheragāthā

<p rend="hangnum">§103.</p>

```
‘‘Nāhaṃ etena atthiko, sukhito dhammarasena tappito;
```

```
Pitvā <note>pītvāna (sī. syā.)</note> rasaggamuttamaṃ, na ca kāhāmi visena santhava’’nti.
```

… Bandhuro <note>bandhano (ka.)</note> thero….

#### 4. Khitakattheragāthā

<p rend="hangnum">§104.</p>

```
‘‘Lahuko vata me kāyo, phuṭṭho ca pītisukhena vipulena;
```

```
Tūlamiva eritaṃ mālutena, pilavatīva me kāyo’’ti.
```

… Khitako thero….

#### 5. Malitavambhattheragāthā

<p rend="hangnum">§105.</p>

```
‘‘Ukkaṇṭhitopi na vase, ramamānopi pakkame;
```

```
Na tvevānatthasaṃhitaṃ, vase vāsaṃ vicakkhaṇo’’ti.
```

… Malitavambho thero….

#### 6. Suhemantattheragāthā

<p rend="hangnum">§106.</p>

```
‘‘Sataliṅgassa <pb ed="V" n="0.0184" /> atthassa, satalakkhaṇadhārino;
```

```
Ekaṅgadassī dummedho, satadassī ca paṇḍito’’ti.
```

… Suhemanto thero….

#### 7. Dhammasavattheragāthā

<p rend="hangnum">§107.</p>

```
‘‘Pabbajiṃ <pb ed="M" n="0.0243" /> tulayitvāna, agārasmānagāriyaṃ;
```

```
Tisso <pb ed="T" n="0.0284" /> vijjā anuppattā, kataṃ buddhassa sāsana’’nti.
```

… Dhammasavo thero….

#### 8. Dhammasavapituttheragāthā

<p rend="hangnum">§108.</p>

```
‘‘Sa vīsavassasatiko, pabbajiṃ anagāriyaṃ;
```

```
Tisso vijjā anuppattā, kataṃ buddhassa sāsana’’nti.
```

… Dhammasavapitu thero….

#### 9. Saṅgharakkhitattheragāthā

<p rend="hangnum">§109.</p>

```
‘‘Na <pb ed="P" n="0.0016" /> nūnāyaṃ paramahitānukampino, rahogato anuvigaṇeti sāsanaṃ;
```

```
Tathāhayaṃ viharati pākatindriyo, migī yathā taruṇajātikā vane’’ti.
```

… Saṅgharakkhito thero….

#### 10. Usabhattheragāthā

<p rend="hangnum">§110.</p>

```
‘‘Nagā nagaggesu susaṃvirūḷhā, udaggameghena navena sittā;
```

```
Vivekakāmassa araññasaññino, janeti bhiyyo usabhassa kalyata’’nti.
```

… Usabho thero….

Vaggo ekādasamo niṭṭhito.

Tassuddānaṃ –

```
Belaṭṭhāniko setuccho, bandhuro khitako isi;
```

```
Malitavambho suhemanto, dhammasavo dhammasavapitā;
```

```
Saṅgharakkhitatthero <pb ed="T" n="0.0285" /> ca, usabho ca mahāmunīti.
```

#### 12. Dvādasamavaggo

#### 1. Jentattheragāthā

<p rend="hangnum">§111.</p>

```
‘‘Duppabbajjaṃ <pb ed="M" n="0.0244" /><pb ed="V" n="0.0185" /> ve duradhivāsā gehā, dhammo gambhīro duradhigamā bhogā;
```

```
Kicchā vutti no itarītareneva, yuttaṃ cintetuṃ satatamaniccata’’nti.
```

… Jento thero….

#### 2. Vacchagottattheragāthā

<p rend="hangnum">§112.</p>

```
‘‘Tevijjohaṃ mahājhāyī, cetosamathakovido;
```

```
Sadattho me anuppatto, kataṃ buddhassa sāsana’’nti.
```

… Vacchagotto thero….

#### 3. Vanavacchattheragāthā

<p rend="hangnum">§113.</p>

```
‘‘Acchodikā puthusilā,gonaṅgulamigāyutā;
```

```
Ambusevālasañchannā, te selā ramayanti ma’’nti.
```

… Vanavaccho thero….

#### 4. Adhimuttattheragāthā

<p rend="hangnum">§114.</p>

```
‘‘Kāyaduṭṭhullagaruno, hiyyamānamhi <note>hīyamānamhi (sī.)</note> jīvite;
```

```
Sarīrasukhagiddhassa, kuto samaṇasādhutā’’ti.
```

… Adhimutto thero….

#### 5. Mahānāmattheragāthā

<p rend="hangnum">§115.</p>

```
‘‘Esāvahiyyase pabbatena, bahukuṭajasallakikena <note>sallakitena (sī.), sallarikena (syā.)</note>;
```

```
Nesādakena <pb ed="T" n="0.0286" /> girinā, yasassinā paricchadenā’’ti.
```

… Mahānāmo thero….

#### 6. Pārāpariyattheragāthā

<p rend="hangnum">§116.</p>

```
‘‘Chaphassāyatane <pb ed="M" n="0.0245" /><pb ed="V" n="0.0186" /><pb ed="P" n="0.0017" /> hitvā, guttadvāro susaṃvuto;
```

```
Aghamūlaṃ vamitvāna, patto me āsavakkhayo’’ti.
```

… Pārāpariyo <note>pārāsariyo (sī.), pāraṃpariyo (ka.)</note> thero ….

#### 7. Yasattheragāthā

<p rend="hangnum">§117.</p>

```
‘‘Suvilitto suvasano,sabbābharaṇabhūsito;
```

```
Tisso vijjā ajjhagamiṃ, kataṃ buddhassa sāsana’’nti.
```

… Yaso thero….

#### 8. Kimilattheragāthā

<p rend="hangnum">§118.</p>

```
‘‘Abhisattova nipatati, vayo rūpaṃ aññamiva tatheva santaṃ;
```

```
Tasseva sato avippavasato, aññasseva sarāmi attāna’’nti.
```

… Kimilo <note>kimbilo (sī. syā.)</note> thero….

#### 9. Vajjiputtattheragāthā

<p rend="hangnum">§119.</p>

```
‘‘Rukkhamūlagahanaṃ pasakkiya, nibbānaṃ hadayasmiṃ opiya;
```

```
Jhāya gotama mā ca pamādo, kiṃ te biḷibiḷikā karissatī’’ti.
```

… Vajjiputto thero….

#### 10. Isidattattheragāthā

<p rend="hangnum">§120.</p>

```
‘‘Pañcakkhandhā pariññātā, tiṭṭhanti chinnamūlakā;
```

```
Dukkhakkhayo <pb ed="T" n="0.0287" /> anuppatto,patto me āsavakkhayo’’ti.
```

… Isidatto thero….

Vaggo dvādasamo niṭṭhito.

Tassuddānaṃ <pb ed="V" n="0.0187" /> –

```
Jento <pb ed="M" n="0.0246" /> ca vacchagotto ca, vaccho ca vanasavhayo;
```

```
Adhimutto mahānāmo, pārāpariyo yasopi ca;
```

```
Kimilo vajjiputto ca, isidatto mahāyasoti.
```

<trailer rend="centre">Ekakanipāto niṭṭhito.</trailer>

Tatruddānaṃ –

```
Vīsuttarasataṃ therā, katakiccā anāsavā;
```

```
Ekakeva nipātamhi, susaṅgītā mahesibhīti.
```

### 2. Dukanipāto

#### 1. Paṭhamavaggo

#### 1. Uttarattheragāthā

<p rend="hangnum">§121.</p>

```
‘‘Natthi <pb ed="M" n="0.0247" /><pb ed="V" n="0.0188" /><pb ed="P" n="0.0018" /> koci bhavo nicco, saṅkhārā vāpi sassatā;
```

```
Uppajjanti ca te khandhā, cavanti aparāparaṃ.
```

<p rend="hangnum">§122.</p>

```
‘‘Etamādīnaṃ ñatvā, bhavenamhi anatthiko;
```

```
Nissaṭo sabbakāmehi, patto me āsavakkhayo’’ti.
```

Itthaṃ sudaṃ āyasmā uttaro thero gāthāyo abhāsitthāti.

#### 2. Piṇḍolabhāradvājattheragāthā

<p rend="hangnum">§123.</p>

```
‘‘Nayidaṃ <pb ed="T" n="0.0288" /> anayena jīvitaṃ, nāhāro hadayassa santiko;
```

```
Āhāraṭṭhitiko samussayo, iti disvāna carāmi esanaṃ.
```

<p rend="hangnum">§124.</p>

```
‘‘Paṅkoti hi naṃ pavedayuṃ, yāyaṃ vandanapūjanā kulesu;
```

```
Sukhumaṃ sallaṃ durubbahaṃ, sakkāro kāpurisena dujjaho’’ti.
```

Itthaṃ sudaṃ āyasmā piṇḍolabhāradvājo thero gāthāyo abhāsitthāti.

#### 3. Valliyattheragāthā

<p rend="hangnum">§125.</p>

```
‘‘Makkaṭo pañcadvārāyaṃ, kuṭikāyaṃ pasakkiya;
```

```
Dvārena anupariyeti, ghaṭṭayanto muhuṃ muhuṃ.
```

<p rend="hangnum">§126.</p>

```
‘‘Tiṭṭha makkaṭa mā dhāvi, na hi te taṃ yathā pure;
```

```
Niggahītosi paññāya, neva dūraṃ gamissatī’’ti.
```

… Valliyo thero….

#### 4. Gaṅgātīriyattheragāthā

<p rend="hangnum">§127.</p>

```
‘‘Tiṇṇaṃ <pb ed="M" n="0.0248" /><pb ed="V" n="0.0189" /> me tālapattānaṃ, gaṅgātīre kuṭī katā;
```

```
Chavasittova me patto, paṃsukūlañca cīvaraṃ.
```

<p rend="hangnum">§128.</p>

```
‘‘Dvinnaṃ antaravassānaṃ, ekā vācā me bhāsitā;
```

```
Tatiye antaravassamhi, tamokhandho <note>tamokkhandho (sī. syā.)</note> padālito’’ti.
```

… Gaṅgātīriyo thero….

#### 5. Ajinattheragāthā

<p rend="hangnum">§129.</p>

```
‘‘Api ce hoti tevijjo, maccuhāyī anāsavo;
```

```
Appaññātoti naṃ bālā, avajānanti ajānatā.
```

<p rend="hangnum">§130.</p>

```
‘‘Yo <pb ed="P" n="0.0019" /> ca kho annapānassa, lābhī hotīdha puggalo;
```

```
Pāpadhammopi ce hoti, so nesaṃ hoti sakkato’’ti.
```

… Ajino thero….

#### 6. Meḷajinattheragāthā

<p rend="hangnum">§131.</p>

```
‘‘Yadāhaṃ <pb ed="T" n="0.0289" /> dhammamassosiṃ, bhāsamānassa satthuno;
```

```
Na kaṅkhamabhijānāmi, sabbaññūaparājite.
```

<p rend="hangnum">§132.</p>

```
‘‘Satthavāhe mahāvīre, sārathīnaṃ varuttame;
```

```
Magge paṭipadāyaṃ vā, kaṅkhā mayhaṃ na vijjatī’’ti.
```

… Meḷajino thero….

#### 7. Rādhattheragāthā

<p rend="hangnum">§133.</p>

```
<note>dha. pa. 13 dhammapade</note> ‘‘Yathā agāraṃ ducchannaṃ, vuṭṭhī samativijjhati;
```

```
Evaṃ abhāvitaṃ cittaṃ, rāgo samativijjhati.
```

<p rend="hangnum">§134.</p>

```
<note>dha. pa. 14 dhammapade</note> ‘‘Yathā agāraṃ succhannaṃ, vuḍḍhī na samativijjhati;
```

```
Evaṃ subhāvitaṃ cittaṃ, rāgo na samativijjhatī’’ti.
```

… Rādho thero….

#### 8. Surādhattheragāthā

<p rend="hangnum">§135.</p>

```
‘‘Khīṇā <pb ed="M" n="0.0249" /><pb ed="V" n="0.0190" /> hi mayhaṃ jāti, vusitaṃ jinasāsanaṃ;
```

```
Pahīno jālasaṅkhāto, bhavanetti samūhatā.
```

<p rend="hangnum">§136.</p>

```
‘‘Yassatthāya pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo’’ti.
```

… Surādho thero….

#### 9. Gotamattheragāthā

<p rend="hangnum">§137.</p>

```
‘‘Sukhaṃ supanti munayo, ye itthīsu na bajjhare;
```

```
Sadā ve rakkhitabbāsu, yāsu saccaṃ sudullabhaṃ.
```

<p rend="hangnum">§138.</p>

```
‘‘Vadhaṃ carimha te kāma, anaṇā dāni te mayaṃ;
```

```
Gacchāma dāni nibbānaṃ, yattha gantvā na socatī’’ti.
```

… Gotamo thero….

#### 10. Vasabhattheragāthā

<p rend="hangnum">§139.</p>

```
‘‘Pubbe <pb ed="T" n="0.0290" /> hanati attānaṃ, pacchā hanati so pare;
```

```
Suhataṃ hanti attānaṃ, vītaṃseneva pakkhimā.
```

<p rend="hangnum">§140.</p>

```
‘‘Na brāhmaṇo bahivaṇṇo, anto vaṇṇo hi brāhmaṇo;
```

```
Yasmiṃ pāpāni kammāni, sa ve kaṇho sujampatī’’ti.
```

… Vasabho thero….

Vaggo paṭhamo niṭṭhito.

Tassuddānaṃ –

```
Uttaro ceva piṇḍolo, valliyo tīriyo isi;
```

```
Ajino ca meḷajino, rādho surādho gotamo;
```

```
Vasabhena ime honti, dasa therā mahiddhikāti.
```

#### 2. Dutiyavaggo

#### 1. Mahācundattheragāthā

<p rend="hangnum">§141.</p>

```
‘‘Sussūsā <pb ed="M" n="0.0250" /><pb ed="V" n="0.0191" /><pb ed="P" n="0.0020" /> sutavaddhanī, sutaṃ paññāya vaddhanaṃ;
```

```
Paññāya atthaṃ jānāti, ñāto attho sukhāvaho.
```

<p rend="hangnum">§142.</p>

```
‘‘Sevetha pantāni senāsanāni, careyya saṃyojanavippamokkhaṃ;
```

```
Sace ratiṃ nādhigaccheyya tattha, saṅghe vase rakkhitatto satimā’’ti.
```

… Mahācundo thero….

#### 2. Jotidāsattheragāthā

<p rend="hangnum">§143.</p>

```
‘‘Ye kho te veṭhamissena <note>veghamissena (sī. syā.), ve gamissena, vekhamissena (ka.)</note>, nānattena ca kammunā;
```

```
Manusse uparundhanti, pharusūpakkamā janā;
```

```
Tepi <pb ed="T" n="0.0291" /> tattheva kīranti, na hi kammaṃ panassati.
```

<p rend="hangnum">§144.</p>

```
‘‘Yaṃ karoti naro kammaṃ, kalyāṇaṃ yadi pāpakaṃ;
```

```
Tassa tasseva dāyādo, yaṃ yaṃ kammaṃ pakubbatī’’ti.
```

… Jotidāso thero….

#### 3. Heraññakānittheragāthā

<p rend="hangnum">§145.</p>

```
‘‘Accayanti ahorattā, jīvitaṃ uparujjhati;
```

```
Āyu khīyati maccānaṃ, kunnadīnaṃva odakaṃ.
```

<p rend="hangnum">§146.</p>

```
‘‘Atha pāpāni kammāni, karaṃ bālo na bujjhati;
```

```
Pacchāssa kaṭukaṃ hoti, vipāko hissa pāpako’’ti.
```

… Heraññakānitthero….

#### 4. Somamittattheragāthā

<p rend="hangnum">§147.</p>

```
‘‘Parittaṃ dārumāruyha, yathā sīde mahaṇṇave;
```

```
Evaṃ kusītamāgamma, sādhujīvīpi sīdati;
```

```
Tasmā taṃ parivajjeyya, kusītaṃ hīnavīriyaṃ.
```

<p rend="hangnum">§148.</p>

```
‘‘Pavivittehi <pb ed="M" n="0.0251" /><pb ed="V" n="0.0192" /> ariyehi, pahitattehi jhāyibhi;
```

```
Niccaṃ āraddhavīriyehi, paṇḍitehi sahāvase’’ti.
```

… Somamitto thero….

#### 5. Sabbamittattheragāthā

<p rend="hangnum">§149.</p>

```
‘‘Jano janamhi sambaddho <note>sambaddho (syā. ka.)</note>, janamevassito jano;
```

```
Jano janena heṭhīyati, heṭheti ca <note>bodhiyati, bādheti ca (ka.)</note> jano janaṃ.
```

<p rend="hangnum">§150.</p>

```
‘‘Ko <pb ed="P" n="0.0021" /> hi tassa janenattho, janena janitena vā;
```

```
Janaṃ ohāya gacchaṃ taṃ, heṭhayitvā <note>bādhayitvā (ka.)</note> bahuṃ jana’’nti.
```

… Sabbamitto thero….

#### 6. Mahākāḷattheragāthā

<p rend="hangnum">§151.</p>

```
‘‘Kāḷī <pb ed="T" n="0.0292" /> itthī brahatī dhaṅkarūpā, satthiñca bhetvā aparañca satthiṃ;
```

```
Bāhañca bhetvā aparañca bāhaṃ, sīsañca bhetvā dadhithālakaṃva;
```

```
Esā nisinnā abhisandahitvā.
```

<p rend="hangnum">§152.</p>

```
‘‘Yo ve avidvā upadhiṃ karoti, punappunaṃ dukkhamupeti mando;
```

```
Tasmā pajānaṃ upadhiṃ na kayirā, māhaṃ puna bhinnasiro sayissa’’nti <note>passissanti (ka.)</note>.
```

… Mahākāḷo thero….

#### 7. Tissattheragāthā

<p rend="hangnum">§153.</p>

```
‘‘Bahū sapatte labhati, muṇḍo saṅghāṭipāruto;
```

```
Lābhī annassa pānassa, vatthassa sayanassa ca.
```

<p rend="hangnum">§154.</p>

```
‘‘Etamādīnavaṃ ñatvā, sakkāresu mahabbhayaṃ;
```

```
Appalābho anavassuto, sato bhikkhu paribbaje’’ti.
```

… Tisso thero….

#### 8. Kimilattheragāthā

<p rend="hangnum">§155.</p>

```
‘‘Pācīnavaṃsadāyamhi<pb ed="M" n="0.0252" />, sakyaputtā sahāyakā;
```

```
Pahāyānappake bhoge, uñchāpattāgate ratā.
```

<p rend="hangnum">§156.</p>

```
‘‘Āraddhavīriyā <pb ed="V" n="0.0193" /> pahitattā, niccaṃ daḷhaparakkamā;
```

```
Ramanti dhammaratiyā, hitvāna lokiyaṃ rati’’nti.
```

… Kimilo <note>kimbilo (sī. syā. pī.)</note> thero….

#### 9. Nandattheragāthā

<p rend="hangnum">§157.</p>

```
‘‘Ayoniso <pb ed="T" n="0.0293" /> manasikārā, maṇḍanaṃ anuyuñjisaṃ;
```

```
Uddhato capalo cāsiṃ, kāmarāgena aṭṭito.
```

<p rend="hangnum">§158.</p>

```
‘‘Upāyakusalenāhaṃ, buddhenādiccabandhunā;
```

```
Yoniso paṭipajjitvā, bhave cittaṃ udabbahi’’nti.
```

… Nando thero….

#### 10. Sirimattheragāthā

<p rend="hangnum">§159.</p>

```
‘‘Pare ca naṃ pasaṃsanti, attā ce asamāhito;
```

```
Moghaṃ pare pasaṃsanti, attā hi asamāhito.
```

<p rend="hangnum">§160.</p>

```
‘‘Pare ca naṃ garahanti, attā ce susamāhito;
```

```
Moghaṃ pare garahanti, attā hi susamāhito’’ti.
```

… Sirimā thero….

Vaggo dutiyo niṭṭhito.

Tassuddānaṃ –

```
Cundo <pb ed="P" n="0.0022" /> ca jotidāso ca, thero heraññakāni ca;
```

```
Somamitto sabbamitto, kālo tisso ca kimilo <note>kimbilo (sī. syā. pī.), chandalakkhaṇānulomaṃ</note>;
```

```
Nando ca sirimā ceva, dasa therā mahiddhikāti.
```

#### 3. Tatiyavaggo

#### 1. Uttarattheragāthā

<p rend="hangnum">§161.</p>

```
‘‘Khandhā <pb ed="M" n="0.0253" /><pb ed="V" n="0.0194" /> mayā pariññātā, taṇhā me susamūhatā;
```

```
Bhāvitā mama bojjhaṅgā, patto me āsavakkhayo.
```

<p rend="hangnum">§162.</p>

```
‘‘Sohaṃ <pb ed="T" n="0.0294" /> khandhe pariññāya, abbahitvāna <note>abbuhitvāna (ka.)</note> jāliniṃ;
```

```
Bhāvayitvāna bojjhaṅge, nibbāyissaṃ anāsavo’’ti.
```

… Uttaro thero….

#### 2. Bhaddajittheragāthā

<p rend="hangnum">§163.</p>

```
‘‘Panādo nāma so rājā, yassa yūpo suvaṇṇayo;
```

```
Tiriyaṃ soḷasubbedho <note>soḷasapabbedho (sī. aṭṭha.), soḷasabbāṇo (?)</note>, ubbhamāhu <note>uddhamāhu (sī.), uccamāhu (syā.)</note> sahassadhā.
```

<p rend="hangnum">§164.</p>

```
‘‘Sahassakaṇḍo satageṇḍu, dhajālu haritāmayo;
```

```
Anaccuṃ tattha gandhabbā, chasahassāni sattadhā’’ti.
```

… Bhaddajitthero….

#### 3. Sobhitattheragāthā

<p rend="hangnum">§165.</p>

```
**‘‘Satimā paññavā** bhikkhu, āraddhabalavīriyo;
```

```
Pañca kappasatānāhaṃ, ekarattiṃ anussariṃ.
```

<p rend="hangnum">§166.</p>

```
‘‘Cattāro satipaṭṭhāne, satta aṭṭha ca bhāvayaṃ;
```

```
Pañca kappasatānāhaṃ, ekarattiṃ anussari’’nti.
```

… Sobhito thero….

#### 4. Valliyattheragāthā

<p rend="hangnum">§167.</p>

```
‘‘Yaṃ kiccaṃ daḷhavīriyena, yaṃ kiccaṃ boddhumicchatā;
```

```
Karissaṃ nāvarajjhissaṃ <note>nāvarujjhissaṃ (ka. sī. ka.)</note>, passa vīriyaṃ parakkama.
```

<p rend="hangnum">§168.</p>

```
‘‘Tvañca me maggamakkhāhi, añjasaṃ amatogadhaṃ;
```

```
Ahaṃ monena monissaṃ, gaṅgāsotova sāgara’’nti.
```

… Valliyo thero….

#### 5. Vītasokattheragāthā

<p rend="hangnum">§169.</p>

```
‘‘Kese <pb ed="M" n="0.0254" /><pb ed="V" n="0.0195" /> me olikhissanti, kappako upasaṅkami;
```

```
Tato <pb ed="T" n="0.0295" /> ādāsamādāya, sarīraṃ paccavekkhisaṃ.
```

<p rend="hangnum">§170.</p>

```
‘‘Tuccho <pb ed="P" n="0.0023" /> kāyo adissittha, andhakāro tamo byagā;
```

```
Sabbe coḷā samucchinnā, natthi dāni punabbhavo’’ti.
```

… Vītasoko thero….

#### 6. Puṇṇamāsattheragāthā

<p rend="hangnum">§171.</p>

```
‘‘Pañca nīvaraṇe hitvā, yogakkhemassa pattiyā;
```

```
Dhammādāsaṃ gahetvāna, ñāṇadassanamattano.
```

<p rend="hangnum">§172.</p>

```
‘‘Paccavekkhiṃ imaṃ kāyaṃ, sabbaṃ santarabāhiraṃ;
```

```
Ajjhattañca bahiddhā ca, tuccho kāyo adissathā’’ti.
```

… Puṇṇamāso thero….

#### 7. Nandakattheragāthā

<p rend="hangnum">§173.</p>

```
‘‘Yathāpi bhaddo ājañño, khalitvā patitiṭṭhati;
```

```
Bhiyyo laddāna saṃvegaṃ, adīno vahate dhuraṃ.
```

<p rend="hangnum">§174.</p>

```
‘‘Evaṃ dassanasampannaṃ, sammāsambuddhasāvakaṃ;
```

```
Ājānīyaṃ maṃ dhāretha, puttaṃ buddhassa orasa’’nti.
```

… Nandako thero….

#### 8. Bharatattheragāthā

<p rend="hangnum">§175.</p>

```
‘‘Ehi nandaka gacchāma, upajjhāyassa santikaṃ;
```

```
Sīhanādaṃ nadissāma, buddhaseṭṭhassa sammukhā.
```

<p rend="hangnum">§176.</p>

```
‘‘Yāya no anukampāya, amhe pabbājayī muni;
```

```
So no attho anuppatto, sabbasaṃyojanakkhayo’’ti.
```

… Bharato thero….

#### 9. Bhāradvājattheragāthā

<p rend="hangnum">§177.</p>

```
‘‘Nadanti <pb ed="T" n="0.0296" /><pb ed="M" n="0.0255" /><pb ed="V" n="0.0196" /> evaṃ sappaññā, sīhāva girigabbhare;
```

```
Vīrā vijitasaṅgāmā, jetvā māraṃ savāhaniṃ <note>savāhanaṃ (bahūsu)</note>.
```

<p rend="hangnum">§178.</p>

```
‘‘Satthā ca pariciṇṇo me, dhammo saṅgho ca pūjito;
```

```
Ahañca vitto sumano, puttaṃ disvā anāsava’’nti.
```

… Bhāradvājo thero….

#### 10. Kaṇhadinnattheragāthā

<p rend="hangnum">§179.</p>

```
‘‘Upāsitā sappurisā, sutā dhammā abhiṇhaso;
```

```
Sutvāna paṭipajjissaṃ, añjasaṃ amatogadhaṃ.
```

<p rend="hangnum">§180.</p>

```
‘‘Bhavarāgahatassa me sato, bhavarāgo puna me na vijjati;
```

```
Na cāhu na ca me bhavissati, na ca me etarahi vijjatī’’ti.
```

… Kaṇhadinno thero….

Vaggo tatiyo niṭṭhito.

Tassuddānaṃ –

```
Uttaro bhaddajitthero, sobhito valliyo isi;
```

```
Vītasoko ca yo thero, puṇṇamāso ca nandako;
```

```
Bharato bhāradvājo ca, kaṇhadinno mahāmunīti.
```

#### 4. Catutthavaggo

#### 1. Migasirattheragāthā

<p rend="hangnum">§181.</p>

```
‘‘Yato <pb ed="P" n="0.0024" /> ahaṃ pabbajito, sammāsambuddhasāsane;
```

```
Vimuccamāno uggacchiṃ, kāmadhātuṃ upaccagaṃ.
```

<p rend="hangnum">§182.</p>

```
‘‘Brahmuno <pb ed="T" n="0.0297" /><pb ed="V" n="0.0197" /> pekkhamānassa, tato cittaṃ vimucci me;
```

```
Akuppā me vimuttīti, sabbasaṃyojanakkhayā’’ti.
```

… Migasiro thero….

#### 2. Sivakattheragāthā

<p rend="hangnum">§183.</p>

```
‘‘Aniccāni <pb ed="M" n="0.0256" /> gahakāni, tattha tattha punappunaṃ;
```

```
Gahakāraṃ <note>gahakārakaṃ (sī. pī.)</note> gavesanto, dukkhā jāti punappunaṃ.
```

<p rend="hangnum">§184.</p>

```
‘‘Gahakāraka diṭṭhosi, puna gehaṃ na kāhasi;
```

```
Sabbā te phāsukā bhaggā, thūṇikā <note>thūṇirā (pī. ka.), dhuṇirā (syā.)</note> ca vidālitā <note>padālitā (sī. syā.)</note>;
```

```
Vimariyādikataṃ cittaṃ, idheva vidhamissatī’’ti.
```

… Sivako <note>sīvako (sī.)</note> thero….

#### 3. Upavāṇattheragāthā

<p rend="hangnum">§185.</p>

```
‘‘Arahaṃ sugato loke, vātehābādhito <note>… bādhito (ka.)</note> muni;
```

```
Sace uṇhodakaṃ atthi, munino dehi brāhmaṇa.
```

<p rend="hangnum">§186.</p>

```
‘‘Pūjito pūjaneyyānaṃ <note>pūjanīyānaṃ (sī.)</note>, sakkareyyāna sakkato;
```

```
Apacitopaceyyānaṃ <note>apacanīyānaṃ (sī.), apacineyyānaṃ (syā.)</note>, tassa icchāmi hātave’’ti.
```

… Upavāṇo thero….

#### 4. Isidinnattheragāthā

<p rend="hangnum">§187.</p>

```
‘‘Diṭṭhā mayā dhammadharā upāsakā, kāmā aniccā iti bhāsamānā;
```

```
Sārattarattā maṇikuṇḍalesu, puttesu dāresu ca te apekkhā.
```

<p rend="hangnum">§188.</p>

```
‘‘Addhā na jānanti yatodha dhammaṃ, kāmā <pb ed="T" n="0.0298" /> aniccā iti cāpi āhu;
```

```
Rāgañca tesaṃ na balatthi chettuṃ, tasmā sitā puttadāraṃ dhanañcā’’ti.
```

… Isidinno thero….

#### 5. Sambulakaccānattheragāthā

<p rend="hangnum">§189.</p>

```
‘‘Devo <pb ed="M" n="0.0257" /> ca vassati devo ca gaḷagaḷāyati,
```

```
Ekako cāhaṃ bherave bile viharāmi;
```

```
Tassa mayhaṃ ekakassa bherave bile viharato,
```

```
Natthi bhayaṃ vā chambhitattaṃ vā lomahaṃso vā.
```

<p rend="hangnum">§190.</p>

```
‘‘Dhammatā <pb ed="V" n="0.0198" /> mamasā yassa me, ekakassa bherave bile;
```

```
Viharato natthi bhayaṃ vā, chambhitattaṃ vā lomahaṃso vā’’ti.
```

… Sambulakaccāno <note>sambahulakaccāno (ka.)</note> thero….

#### 6. Nitakattheragāthā

<p rend="hangnum">§191.</p>

```
<note>udā. 34 udānepi</note> ‘‘Kassa <pb ed="P" n="0.0025" /> selūpamaṃ cittaṃ, ṭhitaṃ nānupakampati;
```

```
Virattaṃ rajanīyesu, kuppanīye na kuppati;
```

```
Yassevaṃ bhāvitaṃ cittaṃ, kuto taṃ dukkhamessati.
```

<p rend="hangnum">§192.</p>

```
‘‘Mama selūpamaṃ cittaṃ, ṭhitaṃ nānupakampati;
```

```
Virattaṃ rajanīyesu, kuppanīye na kuppati;
```

```
Mamevaṃ bhāvitaṃ cittaṃ, kuto maṃ dukkhamessatī’’ti.
```

… Nitako <note>khitako (sī. syā.)</note> thero….

#### 7. Soṇapoṭiriyattheragāthā

<p rend="hangnum">§193.</p>

```
‘‘Na tāva supituṃ hoti, ratti nakkhattamālinī;
```

```
Paṭijaggitumevesā, ratti hoti vijānatā.
```

<p rend="hangnum">§194.</p>

```
‘‘Hatthikkhandhāvapatitaṃ<pb ed="T" n="0.0299" />, kuñjaro ce anukkame;
```

```
Saṅgāme me mataṃ seyyo, yañce jīve parājito’’ti.
```

… Soṇo poṭiriyo <note>selissariyo (sī.), poṭṭiriyaputto (syā.)</note> thero ….

#### 8. Nisabhattheragāthā

<p rend="hangnum">§195.</p>

```
‘‘Pañca <pb ed="M" n="0.0258" /> kāmaguṇe hitvā, piyarūpe manorame;
```

```
Saddhāya gharā nikkhamma, dukkhassantakaro bhave.
```

<p rend="hangnum">§196.</p>

```
‘‘Nābhinandāmi maraṇaṃ, nābhinandāmi jīvitaṃ;
```

```
Kālañca paṭikaṅkhāmi, sampajāno patissato’’ti.
```

… Nisabho thero….

#### 9. Usabhattheragāthā

<p rend="hangnum">§197.</p>

```
‘‘Ambapallavasaṅkāsaṃ, aṃse katvāna cīvaraṃ;
```

```
Nisinno hatthigīvāyaṃ, gāmaṃ piṇḍāya pāvisiṃ.
```

<p rend="hangnum">§198.</p>

```
‘‘Hatthikkhandhato <pb ed="V" n="0.0199" /> oruyha, saṃvegaṃ alabhiṃ tadā;
```

```
Sohaṃ ditto tadā santo, patto me āsavakkhayo’’ti.
```

… Usabho thero….

#### 10. Kappaṭakurattheragāthā

<p rend="hangnum">§199.</p>

```
‘‘Ayamiti kappaṭo kappaṭakuro, acchāya atibharitāya <note>atibhariyāya (sī. ka.), accaṃ bharāya (syā.)</note>;
```

```
Amataghaṭikāyaṃ dhammakaṭamatto <note>dhammakaṭapatto (syā. ka. aṭṭha.), dhammakaṭamaggo (sī. aṭṭha.)</note>, katapadaṃ jhānāni ocetuṃ.
```

<p rend="hangnum">§200.</p>

```
‘‘Mā <pb ed="P" n="0.0026" /> kho tvaṃ kappaṭa pacālesi, mā tvaṃ upakaṇṇamhi tāḷessaṃ;
```

```
Na <pb ed="T" n="0.0300" /> hi <note>na vā (ka.)</note> tvaṃ kappaṭa mattamaññāsi, saṅghamajjhamhi pacalāyamānoti.
```

… Kappaṭakuro thero….

Vaggo catuttho niṭṭhito.

Tassuddānaṃ –

```
Migasiro <pb ed="M" n="0.0259" /> sivako ca, upavāno ca paṇḍito;
```

```
Isidinno ca kaccāno, nitako ca mahāvasī;
```

```
Poṭiriyaputto nisabho, usabho kappaṭakuroti.
```

#### 5. Pañcamavaggo

#### 1. Kumārakassapattheragāthā

<p rend="hangnum">§201.</p>

```
‘‘Aho buddhā aho dhammā, aho no satthu sampadā;
```

```
Yattha etādisaṃ dhammaṃ, sāvako sacchikāhi’’ti.
```

<p rend="hangnum">§202.</p>

```
‘‘Asaṅkheyyesu kappesu, sakkāyādhigatā ahū;
```

```
Tesamayaṃ pacchimako, carimoyaṃ samussayo;
```

```
Jātimaraṇasaṃsāro, natthi dāni punabbhavo’’ti.
```

… Kumārakassapo thero….

#### 2. Dhammapālattheragāthā

<p rend="hangnum">§203.</p>

```
‘‘Yo <pb ed="V" n="0.0200" /> have daharo bhikkhu, yuñjati buddhasāsane;
```

```
Jāgaro sa hi suttesu <note>patisuttesu (sī. ka.)</note>, amoghaṃ tassa jīvitaṃ.
```

<p rend="hangnum">§204.</p>

```
‘‘Tasmā <pb ed="T" n="0.0301" /> saddhañca sīlañca, pasādaṃ dhammadassanaṃ;
```

```
Anuyuñjetha medhāvī, saraṃ buddhāna sāsana’’nti.
```

… Dhammapālo thero….

#### 3. Brahmālittheragāthā

<p rend="hangnum">§205.</p>

```
‘‘Kassindriyāni samathaṅgatāni, assā yathā sārathinā sudantā;
```

```
Pahīnamānassa anāsavassa, devāpi kassa <note>tassa (bahūsu)</note> pihayanti tādino’’ti.
```

<p rend="hangnum">§206.</p>

```
<note>dha. pa. 94 dhammapadepi</note> ‘‘Mayhindriyāni <pb ed="M" n="0.0260" /> samathaṅgatāni, assā yathā sārathinā sudantā;
```

```
Pahīnamānassa anāsavassa, devāpi mayhaṃ pihayanti tādino’’ti.
```

… Brahmāli thero….

#### 4. Mogharājattheragāthā

<p rend="hangnum">§207.</p>

```
‘‘Chavipāpaka <pb ed="P" n="0.0027" /> cittabhaddaka, mogharāja satataṃ samāhito;
```

```
Hemantikasītakālarattiyo <note>hemantikakālarattiyo (ka.)</note>, bhikkhu tvaṃsi kathaṃ karissasi’’.
```

<p rend="hangnum">§208.</p>

```
‘‘Sampannasassā magadhā, kevalā iti me sutaṃ;
```

```
Palālacchannako seyyaṃ, yathaññe sukhajīvino’’ti.
```

… Mogharājā thero….

#### 5. Visākhapañcālaputtattheragāthā

<p rend="hangnum">§209.</p>

```
‘‘Na ukkhipe no ca parikkhipe pare, okkhipe pāragataṃ na eraye;
```

```
Na <pb ed="T" n="0.0302" /> cattavaṇṇaṃ parisāsu byāhare, anuddhato sammitabhāṇi subbato.
```

<p rend="hangnum">§210.</p>

```
‘‘Susukhumanipuṇatthadassinā, matikusalena nivātavuttinā;
```

```
Saṃsevitavuddhasīlinā, nibbānaṃ na hi tena dullabha’’nti.
```

… Visākho pañcālaputto thero ….

#### 6. Cūḷakattheragāthā

<p rend="hangnum">§211.</p>

```
‘‘Nadanti <pb ed="V" n="0.0201" /> morā susikhā supekhuṇā, sunīlagīvā sumukhā sugajjino;
```

```
Susaddalā cāpi mahāmahī ayaṃ, subyāpitambu suvalāhakaṃ nabhaṃ.
```

<p rend="hangnum">§212.</p>

```
‘‘Sukallarūpo <pb ed="M" n="0.0261" /> sumanassa jhāyataṃ <note>jhāyitaṃ (syā. ka.)</note>, sunikkamo sādhu subuddhasāsane;
```

```
Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada’’nti.
```

… Cūḷako <note>cūlako (sī. aṭṭha.)</note> thero….

#### 7. Anūpamattheragāthā

<p rend="hangnum">§213.</p>

```
‘‘Nandamānāgataṃ cittaṃ, sūlamāropamānakaṃ;
```

```
Tena teneva vajasi, yena sūlaṃ kaliṅgaraṃ.
```

<p rend="hangnum">§214.</p>

```
‘‘Tāhaṃ cittakaliṃ brūmi, taṃ brūmi cittadubbhakaṃ;
```

```
Satthā te dullabho laddho, mānatthe maṃ niyojayī’’ti.
```

… Anūpamo thero….

#### 8. Vajjitattheragāthā

<p rend="hangnum">§215.</p>

```
‘‘Saṃsaraṃ <pb ed="T" n="0.0303" /> dīghamaddhānaṃ, gatīsu parivattisaṃ;
```

```
Apassaṃ ariyasaccāni, andhabhūto <note>andhībhūto (ka.)</note> puthujjano.
```

<p rend="hangnum">§216.</p>

```
‘‘Tassa <pb ed="P" n="0.0028" /> me appamattassa, saṃsārā vinaḷīkatā;
```

```
Sabbā gatī samucchinnā, natthi dāni punabbhavo’’ti.
```

… Vajjito thero….

#### 9. Sandhitattheragāthā

<p rend="hangnum">§217.</p>

```
‘‘Assatthe haritobhāse, saṃvirūḷhamhi pādape;
```

```
Ekaṃ buddhagataṃ saññaṃ, alabhitthaṃ <note>alabhiṃ haṃ (ka.)</note> patissato.
```

<p rend="hangnum">§218.</p>

```
‘‘Ekatiṃse ito kappe, yaṃ saññamalabhiṃ tadā;
```

```
Tassā saññāya vāhasā, patto me āsavakkhayo’’ti.
```

… Sandhito thero….

Vaggo pañcamo niṭṭhito.

Tassuddānaṃ <pb ed="V" n="0.0202" /> –

```
Kumārakassapo <pb ed="M" n="0.0262" /> thero, dhammapālo ca brahmāli;
```

```
Mogharājā visākho ca, cūḷako ca anūpamo;
```

```
Vajjito sandhito thero, kilesarajavāhanoti.
```

<trailer rend="centre">Dukanipāto niṭṭhito.</trailer>

Tatruddānaṃ –

```
Gāthādukanipātamhi, navuti ceva aṭṭha ca;
```

```
Therā ekūnapaññāsaṃ, bhāsitā nayakovidāti.
```

### 3. Tikanipāto

#### 1. Aṅgaṇikabhāradvājattheragāthā

<p rend="hangnum">§219.</p>

```
‘‘Ayoni <pb ed="T" n="0.0304" /><pb ed="M" n="0.0263" /><pb ed="V" n="0.0203" /><pb ed="P" n="0.0029" /> suddhimanvesaṃ, aggiṃ paricariṃ vane;
```

```
Suddhimaggaṃ ajānanto, akāsiṃ amaraṃ tapaṃ <note>akāsiṃ aparaṃ tapaṃ (syā.), akāsiṃ amataṃ tapaṃ (ka.)</note>.
```

<p rend="hangnum">§220.</p>

```
‘‘Taṃ sukhena sukhaṃ laddhaṃ, passa dhammasudhammataṃ;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§221.</p>

```
‘‘Brahmabandhu pure āsiṃ, idāni khomhi brāhmaṇo;
```

```
Tevijjo nhātako <note>nahātako (sī. aṭṭha.)</note> camhi, sottiyo camhi vedagū’’ti.
```

… Aṅgaṇikabhāradvājo thero….

#### 2. Paccayattheragāthā

<p rend="hangnum">§222.</p>

```
‘‘Pañcāhāhaṃ pabbajito, sekho appattamānaso,
```

```
Vihāraṃ me paviṭṭhassa, cetaso paṇidhī ahu.
```

<p rend="hangnum">§223.</p>

```
‘‘Nāsissaṃ na pivissāmi, vihārato na nikkhame;
```

```
Napi passaṃ nipātessaṃ, taṇhāsalle anūhate.
```

<p rend="hangnum">§224.</p>

```
‘‘Tassa mevaṃ viharato, passa vīriyaparakkamaṃ;
```

```
Tisso vijjā anuppattā, kataṃ buddhassa sāsana’’nti.
```

… Paccayo thero….

#### 3. Bākulattheragāthā

<p rend="hangnum">§225.</p>

```
‘‘Yo pubbe karaṇīyāni, pacchā so kātumicchati;
```

```
Sukhā so dhaṃsate ṭhānā, pacchā ca manutappati.
```

<p rend="hangnum">§226.</p>

```
‘‘Yañhi kayirā tañhi vade, yaṃ na kayirā na taṃ vade;
```

```
Akarontaṃ <pb ed="T" n="0.0305" /> bhāsamānaṃ, parijānanti paṇḍitā.
```

<p rend="hangnum">§227.</p>

```
‘‘Susukhaṃ <pb ed="M" n="0.0264" /><pb ed="V" n="0.0204" /> vata nibbānaṃ, sammāsambuddhadesitaṃ;
```

```
Asokaṃ virajaṃ khemaṃ, yattha dukkhaṃ nirujjhatī’’ti.
```

… Bākulo <note>bākkulo (sī.)</note> thero….

#### 4. Dhaniyattheragāthā

<p rend="hangnum">§228.</p>

```
‘‘Sukhaṃ ce jīvituṃ icche, sāmaññasmiṃ apekkhavā;
```

```
Saṅghikaṃ nātimaññeyya, cīvaraṃ pānabhojanaṃ.
```

<p rend="hangnum">§229.</p>

```
‘‘Sukhaṃ ce jīvituṃ icche, sāmaññasmiṃ apekkhavā;
```

```
Ahi mūsikasobbhaṃva, sevetha sayanāsanaṃ.
```

<p rend="hangnum">§230.</p>

```
‘‘Sukhaṃ ce <pb ed="P" n="0.0030" /> jīvituṃ icche, sāmaññasmiṃ apekkhavā;
```

```
Itarītarena tusseyya, ekadhammañca bhāvaye’’ti.
```

… Dhaniyo thero….

#### 5. Mātaṅgaputtattheragāthā

<p rend="hangnum">§231.</p>

```
‘‘Atisītaṃ atiuṇhaṃ, atisāyamidaṃ ahu;
```

```
Iti vissaṭṭhakammante, khaṇā accenti māṇave.
```

<p rend="hangnum">§232.</p>

```
‘‘Yo ca sītañca uṇhañca, tiṇā bhiyyo na maññati;
```

```
Karaṃ purisakiccāni, so sukhā na vihāyati.
```

<p rend="hangnum">§233.</p>

```
‘‘Dabbaṃ kusaṃ poṭakilaṃ, usīraṃ muñjapabbajaṃ;
```

```
Urasā panudissāmi, vivekamanubrūhaya’’nti.
```

… Mātaṅgaputto thero….

#### 6. Khujjasobhitattheragāthā

<p rend="hangnum">§234.</p>

```
‘‘Ye cittakathī bahussutā, samaṇā pāṭaliputtavāsino;
```

```
Tesaññataroyamāyuvā, dvāre tiṭṭhati khujjasobhito.
```

<p rend="hangnum">§235.</p>

```
‘‘Ye <pb ed="T" n="0.0306" /><pb ed="M" n="0.0265" /> cittakathī bahussutā, samaṇā pāṭaliputtavāsino;
```

```
Tesaññataroyamāyuvā, dvāre tiṭṭhati māluterito.
```

<p rend="hangnum">§236.</p>

```
‘‘Suyuddhena suyiṭṭhena, saṅgāmavijayena ca;
```

```
Brahmacariyānuciṇṇena, evāyaṃ sukhamedhatī’’ti.
```

… Khujjasobhito thero….

#### 7. Vāraṇattheragāthā

<p rend="hangnum">§237.</p>

```
‘‘Yodha <pb ed="V" n="0.0205" /> koci manussesu, parapāṇāni hiṃsati;
```

```
Asmā lokā paramhā ca, ubhayā dhaṃsate naro.
```

<p rend="hangnum">§238.</p>

```
‘‘Yo ca mettena cittena, sabbapāṇānukampati;
```

```
Bahuñhi so pasavati, puññaṃ tādisako naro.
```

<p rend="hangnum">§239.</p>

```
‘‘Subhāsitassa sikkhetha, samaṇūpāsanassa ca;
```

```
Ekāsanassa ca raho, cittavūpasamassa cā’’ti.
```

… Vāraṇo thero….

#### 8. Vassikattheragāthā

<p rend="hangnum">§240.</p>

```
‘‘Ekopi saddho medhāvī, assaddhānīdha ñātinaṃ;
```

```
Dhammaṭṭho sīlasampanno, hoti atthāya bandhunaṃ.
```

<p rend="hangnum">§241.</p>

```
‘‘Niggayha anukampāya, coditā ñātayo mayā;
```

```
Ñātibandhavapemena, kāraṃ katvāna bhikkhusu.
```

<p rend="hangnum">§242.</p>

```
‘‘Te abbhatītā kālaṅkatā, pattā te tidivaṃ sukhaṃ;
```

```
Bhātaro mayhaṃ mātā ca, modanti kāmakāmino’’ti.
```

… Vassiko <note>passiko (sī. syā. pī.)</note> thero….

#### 9. Yasojattheragāthā

<p rend="hangnum">§243.</p>

```
‘‘Kālapabbaṅgasaṅkāso, kiso dhamanisanthato;
```

```
Mattaññū <pb ed="T" n="0.0307" /> annapānamhi, adīnamanaso naro’’.
```

<p rend="hangnum">§244.</p>

```
‘‘Phuṭṭho <pb ed="M" n="0.0266" /><pb ed="P" n="0.0031" /> ḍaṃsehi makasehi, araññasmiṃ brahāvane;
```

```
Nāgo saṅgāmasīseva, sato tatrādhivāsaye.
```

<p rend="hangnum">§245.</p>

```
‘‘Yathā brahmā tathā eko, yathā devo tathā duve;
```

```
Yathā gāmo tathā tayo, kolāhalaṃ tatuttari’’nti.
```

… Yasojo thero….

#### 10. Sāṭimattiyattheragāthā

<p rend="hangnum">§246.</p>

```
‘‘Ahu <pb ed="V" n="0.0206" /> tuyhaṃ pure saddhā, sā te ajja na vijjati;
```

```
Yaṃ tuyhaṃ tuyhamevetaṃ, natthi duccaritaṃ mama.
```

<p rend="hangnum">§247.</p>

```
‘‘Aniccā hi calā saddā, evaṃ diṭṭhā hi sā mayā;
```

```
Rajjantipi virajjanti, tattha kiṃ jiyyate muni.
```

<p rend="hangnum">§248.</p>

```
‘‘Paccati munino bhattaṃ, thokaṃ thokaṃ kule kule;
```

```
Piṇḍikāya carissāmi, atthi jaṅghabalaṃ <note>jaṅghābalaṃ (sī.)</note> mamā’’ti.
```

… Sāṭimattiyo thero….

#### 11. Upālittheragāthā

<p rend="hangnum">§249.</p>

```
‘‘Saddhāya abhinikkhamma, navapabbajito navo;
```

```
Mitte bhajeyya kalyāṇe, suddhājīve atandite.
```

<p rend="hangnum">§250.</p>

```
‘‘Saddhāya abhinikkhamma, navapabbajito navo;
```

```
Saṅghasmiṃ viharaṃ bhikkhu, sikkhetha vinayaṃ budho.
```

<p rend="hangnum">§251.</p>

```
‘‘Saddhāya abhinikkhamma, navapabbajito navo;
```

```
Kappākappesu kusalo, careyya apurakkhato’’ti.
```

… Upālitthero….

#### 12. Uttarapālattheragāthā

<p rend="hangnum">§252.</p>

```
‘‘Paṇḍitaṃ <pb ed="T" n="0.0308" /> vata maṃ santaṃ, alamatthavicintakaṃ;
```

```
Pañca kāmaguṇā loke, sammohā pātayiṃsu maṃ.
```

<p rend="hangnum">§253.</p>

```
‘‘Pakkhando māravisaye, daḷhasallasamappito;
```

```
Asakkhiṃ maccurājassa, ahaṃ pāsā pamuccituṃ.
```

<p rend="hangnum">§254.</p>

```
‘‘Sabbe <pb ed="M" n="0.0267" /> kāmā pahīnā me, bhavā sabbe padālitā <note>vidālitā (sī. pī. aṭṭha.)</note>;
```

```
Vikkhīṇo jātisaṃsāro, natthi dāni punabbhavo’’ti.
```

… Uttarapālo thero….

#### 13. Abhibhūtattheragāthā

<p rend="hangnum">§255.</p>

```
‘‘Suṇātha ñātayo sabbe, yāvantettha samāgatā;
```

```
Dhammaṃ vo desayissāmi, dukkhā jāti punappunaṃ.
```

<p rend="hangnum">§256.</p>

```
<note>saṃ. ni. 1.185</note> ‘‘Ārambhatha <note>ārabhatha (sī. syā.), ārabbhatha (ka.)</note> nikkamatha, yuñjatha buddhasāsane;
```

```
Dhunātha maccuno senaṃ, naḷāgāraṃva kuñjaro.
```

<p rend="hangnum">§257.</p>

```
‘‘Yo <pb ed="V" n="0.0207" /> imasmiṃ dhammavinaye, **appamatto** vihassati <note>vihessati (syā. pī.)</note>;
```

```
Pahāya jātisaṃsāraṃ, dukkhassantaṃ karissatī’’ti.
```

… Abhibhūto thero….

#### 14. Gotamattheragāthā

<p rend="hangnum">§258.</p>

```
‘‘Saṃsaraṃ <pb ed="P" n="0.0032" /> hi nirayaṃ agacchissaṃ, petalokamagamaṃ punappunaṃ;
```

```
Dukkhamamhipi tiracchānayoniyaṃ, nekadhā hi vusitaṃ ciraṃ mayā.
```

<p rend="hangnum">§259.</p>

```
‘‘Mānusopi ca bhavobhirādhito, saggakāyamagamaṃ sakiṃ sakiṃ;
```

```
Rūpadhātusu <pb ed="T" n="0.0309" /> arūpadhātusu, nevasaññisu asaññisuṭṭhitaṃ.
```

<p rend="hangnum">§260.</p>

```
‘‘Sambhavā suviditā asārakā, saṅkhatā pacalitā saderitā;
```

```
Taṃ viditvā mahamattasambhavaṃ, santimeva satimā samajjhaga’’nti.
```

… Gotamo thero….

#### 15. Hāritattheragāthā

<p rend="hangnum">§261.</p>

```
‘‘Yo pubbe karaṇīyāni, pacchā so kātumicchati;
```

```
Sukhā so dhaṃsate ṭhānā, pacchā ca manutappati.
```

<p rend="hangnum">§262.</p>

```
‘‘Yañhi <pb ed="M" n="0.0268" /> kayirā tañhi vade, yaṃ na kayirā na taṃ vade;
```

```
Akarontaṃ bhāsamānaṃ, parijānanti paṇḍitā.
```

<p rend="hangnum">§263.</p>

```
‘‘Susukhaṃ vata nibbānaṃ, sammāsambuddhadesitaṃ;
```

```
Asokaṃ virajaṃ khemaṃ, yattha dukkhaṃ nirujjhatī’’ti.
```

… Hārito thero….

#### 16. Vimalattheragāthā

<p rend="hangnum">§264.</p>

```
‘‘Pāpamitte vivajjetvā, bhajeyyuttamapuggalaṃ;
```

```
Ovāde cassa tiṭṭheyya, patthento acalaṃ sukhaṃ.
```

<p rend="hangnum">§265.</p>

```
‘‘Parittaṃ dārumāruyha, yathā sīde mahaṇṇave;
```

```
Evaṃ kusītamāgamma, sādhujīvīpi sīdati;
```

```
Tasmā taṃ parivajjeyya, kusītaṃ hīnavīriyaṃ.
```

<p rend="hangnum">§266.</p>

```
‘‘Pavivittehi <pb ed="V" n="0.0208" /> ariyehi, pahitattehi jhāyibhi;
```

```
Niccaṃ <pb ed="T" n="0.0310" /> āraddhavīriyehi, paṇḍitehi sahāvase’’ti.
```

… Vimalo thero….

<trailer rend="centre">Tikanipāto niṭṭhito.</trailer>

Tatruddānaṃ –

```
Aṅgaṇiko bhāradvājo, paccayo bākulo isi;
```

```
Dhaniyo mātaṅgaputto, sobhito vāraṇo isi.
```

```
Vassiko ca yasojo ca, sāṭimattiyupāli ca;
```

```
Uttarapālo abhibhūto, gotamo hāritopi ca.
```

```
Thero tikanipātamhi, nibbāne vimalo kato;
```

```
Aṭṭhatālīsa gāthāyo, therā soḷasa kittitāti.
```

### 4. Catukanipāto

#### 1. Nāgasamālattheragāthā

<p rend="hangnum">§267.</p>

```
‘‘Alaṅkatā <pb ed="M" n="0.0269" /><pb ed="V" n="0.0209" /><pb ed="P" n="0.0033" /> suvasanā, mālinī candanussadā;
```

```
Majjhe mahāpathe nārī, turiye naccati naṭṭakī.
```

<p rend="hangnum">§268.</p>

```
‘‘Piṇḍikāya paviṭṭhohaṃ, gacchanto naṃ udikkhisaṃ;
```

```
Alaṅkataṃ suvasanaṃ, maccupāsaṃva oḍḍitaṃ.
```

<p rend="hangnum">§269.</p>

```
‘‘Tato me manasīkāro, yoniso udapajjatha;
```

```
Ādīnavo pāturahu, nibbidā samatiṭṭhatha <note>sampatiṭṭhatha (ka.)</note>.
```

<p rend="hangnum">§270.</p>

```
‘‘Tato cittaṃ vimucci me, passa dhammasudhammataṃ;
```

```
Tisso <pb ed="T" n="0.0311" /> vijjā anuppattā, kataṃ buddhassa sāsana’’nti.
```

… Nāgasamālo thero….

#### 2. Bhaguttheragāthā

<p rend="hangnum">§271.</p>

```
‘‘Ahaṃ middhena pakato, vihārā upanikkhamiṃ;
```

```
Caṅkamaṃ abhiruhanto, tattheva papatiṃ chamā.
```

<p rend="hangnum">§272.</p>

```
‘‘Gattāni parimajjitvā, punapāruyha caṅkamaṃ;
```

```
Caṅkame caṅkamiṃ sohaṃ, ajjhattaṃ susamāhito.
```

<p rend="hangnum">§273.</p>

```
‘‘Tato me manasīkāro, yoniso udapajjatha;
```

```
Ādīnavo pāturahu, nibbidā samatiṭṭhatha.
```

<p rend="hangnum">§274.</p>

```
‘‘Tato cittaṃ vimucci me, passa dhammasudhammataṃ;
```

```
Tisso vijjā anuppattā, kataṃ buddhassa sāsana’’nti.
```

… Bhagutthero….

#### 3. Sabhiyattheragāthā

<p rend="hangnum">§275.</p>

```
<note>dha. pa. 6 dhammapadepi</note> ‘‘Pare ca na vijānanti, mayamettha yamāmase;
```

```
Ye ca tattha vijānanti, tato sammanti medhagā.
```

<p rend="hangnum">§276.</p>

```
‘‘Yadā <pb ed="V" n="0.0210" /> ca avijānantā, iriyantyamarā viya;
```

```
Vijānanti ca ye dhammaṃ, āturesu anāturā.
```

<p rend="hangnum">§277.</p>

```
‘‘Yaṃ <pb ed="M" n="0.0270" /> kiñci sithilaṃ kammaṃ, saṃkiliṭṭhañca yaṃ vataṃ;
```

```
Saṅkassaraṃ brahmacariyaṃ, na taṃ hoti mahapphalaṃ.
```

<p rend="hangnum">§278.</p>

```
‘‘Yassa sabrahmacārīsu, gāravo nūpalabbhati;
```

```
Ārakā hoti saddhammā, nabhaṃ puthaviyā yathā’’ti.
```

… Sabhiyo thero….

#### 4. Nandakattheragāthā

<p rend="hangnum">§279.</p>

```
‘‘Dhiratthu <pb ed="T" n="0.0312" /> pūre duggandhe, mārapakkhe avassute;
```

```
Navasotāni te kāye, yāni sandanti sabbadā.
```

<p rend="hangnum">§280.</p>

```
‘‘Mā <pb ed="P" n="0.0034" /> purāṇaṃ amaññittho, māsādesi tathāgate;
```

```
Saggepi te na rajjanti, kimaṅgaṃ pana <note>kimaṅga pana (sī.)</note> mānuse.
```

<p rend="hangnum">§281.</p>

```
‘‘Ye ca kho bālā dummedhā, dummantī mohapārutā;
```

```
Tādisā tattha rajjanti, mārakhittamhi bandhane.
```

<p rend="hangnum">§282.</p>

```
‘‘Yesaṃ rāgo ca doso ca, avijjā ca virājitā;
```

```
Tādī tattha na rajjanti, chinnasuttā abandhanā’’ti.
```

… Nandako thero….

#### 5. Jambukattheragāthā

<p rend="hangnum">§283.</p>

```
‘‘Pañcapaññāsavassāni, rajojallamadhārayiṃ;
```

```
Bhuñjanto māsikaṃ bhattaṃ, kesamassuṃ alocayiṃ.
```

<p rend="hangnum">§284.</p>

```
‘‘Ekapādena aṭṭhāsiṃ, āsanaṃ parivajjayiṃ;
```

```
Sukkhagūthāni ca khādiṃ, uddesañca na sādiyiṃ.
```

<p rend="hangnum">§285.</p>

```
‘‘Etādisaṃ karitvāna, bahuṃ duggatigāminaṃ;
```

```
Vuyhamāno mahoghena, buddhaṃ saraṇamāgamaṃ.
```

<p rend="hangnum">§286.</p>

```
‘‘Saraṇagamanaṃ passa, passa dhammasudhammataṃ;
```

```
Tisso vijjā anuppattā, kataṃ buddhassa sāsana’’nti.
```

… Jambuko thero….

#### 6. Senakattheragāthā

<p rend="hangnum">§287.</p>

```
‘‘Svāgataṃ <pb ed="M" n="0.0271" /><pb ed="V" n="0.0211" /> vata me āsi, gayāyaṃ gayaphagguyā;
```

```
Yaṃ addasāsiṃ sambuddhaṃ, desentaṃ dhammamuttamaṃ.
```

<p rend="hangnum">§288.</p>

```
‘‘Mahappabhaṃ <pb ed="T" n="0.0313" /> gaṇācariyaṃ, aggapattaṃ vināyakaṃ;
```

```
Sadevakassa lokassa, jinaṃ atuladassanaṃ.
```

<p rend="hangnum">§289.</p>

```
‘‘Mahānāgaṃ mahāvīraṃ, mahājutimanāsavaṃ;
```

```
Sabbāsavaparikkhīṇaṃ, satthāramakutobhayaṃ.
```

<p rend="hangnum">§290.</p>

```
‘‘Cirasaṃkiliṭṭhaṃ vata maṃ, diṭṭhisandānabandhitaṃ <note>sandhitaṃ (sī. syā.), sanditaṃ (pī. sī. aṭṭha.)</note>;
```

```
Vimocayi so bhagavā, sabbaganthehi senaka’’nti.
```

… Senako thero….

#### 7. Sambhūtattheragāthā

<p rend="hangnum">§291.</p>

```
‘‘Yo dandhakāle tarati, taraṇīye ca dandhaye;
```

```
Ayoni <note>ayoniso (syā.)</note> saṃvidhānena, bālo dukkhaṃ nigacchati.
```

<p rend="hangnum">§292.</p>

```
‘‘Tassatthā parihāyanti, kāḷapakkheva candimā;
```

```
Āyasakyañca <note>āyasasyañca (sī.)</note> pappoti, mittehi ca virujjhati.
```

<p rend="hangnum">§293.</p>

```
‘‘Yo dandhakāle dandheti, taraṇīye ca tāraye;
```

```
Yoniso saṃvidhānena, sukhaṃ pappoti paṇḍito.
```

<p rend="hangnum">§294.</p>

```
‘‘Tassatthā paripūrenti, sukkapakkheva candimā;
```

```
Yaso kittiñca pappoti, mittehi na virujjhatī’’ti.
```

… Sambhūto thero….

#### 8. Rāhulattheragāthā

<p rend="hangnum">§295.</p>

```
‘‘Ubhayeneva <pb ed="P" n="0.0035" /> sampanno, rāhulabhaddoti maṃ vidū;
```

```
Yañcamhi putto buddhassa, yañca dhammesu cakkhumā.
```

<p rend="hangnum">§296.</p>

```
‘‘Yañca me āsavā khīṇā, yañca natthi punabbhavo;
```

```
Arahā <pb ed="T" n="0.0314" /> dakkhiṇeyyomhi, tevijjo amataddaso.
```

<p rend="hangnum">§297.</p>

```
‘‘Kāmandhā <pb ed="M" n="0.0272" /> jālapacchannā, taṇhāchādanachāditā;
```

```
Pamattabandhunā baddhā, macchāva kumināmukhe.
```

<p rend="hangnum">§298.</p>

```
‘‘Taṃ <pb ed="V" n="0.0212" /> kāmaṃ ahamujjhitvā, chetvā mārassa bandhanaṃ;
```

```
Samūlaṃ taṇhamabbuyha, sītibhūtosmi nibbuto’’ti.
```

… Rāhulo thero….

#### 9. Candanattheragāthā

<p rend="hangnum">§299.</p>

```
‘‘Jātarūpena sañchannā <note>pacchannā (sī.)</note>, dāsīgaṇapurakkhatā;
```

```
Aṅkena puttamādāya, bhariyā maṃ upāgami.
```

<p rend="hangnum">§300.</p>

```
‘‘Tañca disvāna āyantiṃ, sakaputtassa mātaraṃ;
```

```
Alaṅkataṃ suvasanaṃ, maccupāsaṃva oḍḍitaṃ.
```

<p rend="hangnum">§301.</p>

```
‘‘Tato me manasīkāro, yoniso udapajjatha;
```

```
Ādīnavo pāturahu, nibbidā samatiṭṭhatha.
```

<p rend="hangnum">§302.</p>

```
‘‘Tato cittaṃ vimucci me, **passa dhammasudhammataṃ;**
```

```
Tisso vijjā anuppattā, kataṃ buddhassa sāsana’’nti.
```

… Candano thero….

#### 10. Dhammikattheragāthā

<p rend="hangnum">§303.</p>

```
<note>jā. 1.10.102 jātakepi</note> ‘‘Dhammo have rakkhati dhammacāriṃ, dhammo suciṇṇo sukhamāvahati;
```

```
Esānisaṃso dhamme suciṇṇe, na duggatiṃ gacchati dhammacārī.
```

<p rend="hangnum">§304.</p>

```
<note>jā. 1.15.385</note> ‘‘Nahi dhammo adhammo ca, ubho samavipākino;
```

```
Adhammo <pb ed="T" n="0.0315" /> nirayaṃ neti, dhammo pāpeti suggatiṃ.
```

<p rend="hangnum">§305.</p>

```
‘‘Tasmā hi dhammesu kareyya chandaṃ, iti modamāno sugatena tādinā;
```

```
Dhamme ṭhitā sugatavarassa sāvakā, nīyanti dhīrā saraṇavaraggagāmino.
```

<p rend="hangnum">§306.</p>

```
‘‘Vipphoṭito <pb ed="M" n="0.0273" /> gaṇḍamūlo, taṇhājālo samūhato;
```

```
So khīṇasaṃsāro na catthi kiñcanaṃ,
```

```
Cando yathā dosinā puṇṇamāsiya’’nti.
```

… Dhammiko thero….

#### 11. Sappakattheragāthā

<p rend="hangnum">§307.</p>

```
‘‘Yadā balākā sucipaṇḍaracchadā, kāḷassa meghassa bhayena tajjitā;
```

```
Palehiti ālayamālayesinī, tadā nadī ajakaraṇī rameti maṃ.
```

<p rend="hangnum">§308.</p>

```
‘‘Yadā <pb ed="V" n="0.0213" /><pb ed="P" n="0.0036" /> balākā suvisuddhapaṇḍarā, kāḷassa meghassa bhayena tajjitā;
```

```
Pariyesati leṇamaleṇadassinī, tadā nadī ajakaraṇī rameti maṃ.
```

<p rend="hangnum">§309.</p>

```
‘‘Kaṃ nu tattha na ramenti, jambuyo ubhato tahiṃ;
```

```
Sobhenti āpagākūlaṃ, mama leṇassa <note>mahāleṇassa (syā. ka.)</note> pacchato.
```

<p rend="hangnum">§310.</p>

```
‘‘Tā matamadasaṅghasuppahīnā,
```

```
Bhekā <pb ed="T" n="0.0316" /> mandavatī panādayanti;
```

```
‘Nājja girinadīhi vippavāsasamayo,
```

```
Khemā ajakaraṇī sivā surammā’’’ti.
```

… Sappako thero….

#### 12. Muditattheragāthā

<p rend="hangnum">§311.</p>

```
‘‘Pabbajiṃ jīvikatthohaṃ, laddhāna upasampadaṃ;
```

```
Tato saddhaṃ paṭilabhiṃ, daḷhavīriyo parakkamiṃ.
```

<p rend="hangnum">§312.</p>

```
‘‘Kāmaṃ bhijjatuyaṃ kāyo, maṃsapesī visīyaruṃ <note>visiyantu (ka.)</note>;
```

```
Ubho jaṇṇukasandhīhi, jaṅghāyo papatantu me.
```

<p rend="hangnum">§313.</p>

```
‘‘Nāsissaṃ <pb ed="M" n="0.0274" /> na pivissāmi, vihārā ca na nikkhame;
```

```
Napi passaṃ nipātessaṃ, taṇhāsalle anūhate.
```

<p rend="hangnum">§314.</p>

```
‘‘Tassa mevaṃ viharato, passa vīriyaparakkamaṃ;
```

```
Tisso vijjā anuppattā, kataṃ buddhassa sāsana’’nti.
```

… Mudito thero….

<trailer rend="centre">Catukkanipāto niṭṭhito.</trailer>

Tatruddānaṃ –

```
Nāgasamālo bhagu ca, sabhiyo nandakopi ca;
```

```
Jambuko senako thero, sambhūto rāhulopi ca.
```

```
Bhavati candano thero, dasete <note>idāni naveva therā dissanti</note> buddhasāvakā;
```

```
Dhammiko sappako thero, mudito cāpi te tayo;
```

```
Gāthāyo dve ca paññāsa, therā sabbepi terasāti <note>idāni dvādaseva therā dissanti</note>.
```

### 5. Pañcakanipāto

#### 1. Rājadattattheragāthā

<p rend="hangnum">§315.</p>

```
‘‘Bhikkhu <pb ed="T" n="0.0317" /><pb ed="M" n="0.0275" /><pb ed="V" n="0.0214" /><pb ed="P" n="0.0037" /> sivathikaṃ <note>sīvathikaṃ (sī. syā. pī.)</note> gantvā, addasa itthimujjhitaṃ;
```

```
Apaviddhaṃ susānasmiṃ, khajjantiṃ kimihī phuṭaṃ.
```

<p rend="hangnum">§316.</p>

```
‘‘Yañhi eke jigucchanti, mataṃ disvāna pāpakaṃ;
```

```
Kāmarāgo pāturahu, andhova savatī <note>vasatī (sī.)</note> ahuṃ.
```

<p rend="hangnum">§317.</p>

```
‘‘Oraṃ odanapākamhā, tamhā ṭhānā apakkamiṃ;
```

```
Satimā sampajānohaṃ, ekamantaṃ upāvisiṃ.
```

<p rend="hangnum">§318.</p>

```
‘‘Tato me manasīkāro, yoniso udapajjatha;
```

```
Ādīnavo pāturahu, nibbidā samatiṭṭhatha.
```

<p rend="hangnum">§319.</p>

```
‘‘Tato cittaṃ vimucci me, passa dhammasudhammataṃ;
```

```
Tisso vijjā anuppattā, kataṃ buddhassa sāsana’’nti.
```

… Rājadatto thero….

#### 2. Subhūtattheragāthā

<p rend="hangnum">§320.</p>

```
‘‘Ayoge yuñjamattānaṃ, puriso kiccamicchako <note>kiccamicchato (sī.), kiccamicchayaṃ (katthaci)</note>;
```

```
Caraṃ ce nādhigaccheyya, ‘taṃ me dubbhagalakkhaṇaṃ’.
```

<p rend="hangnum">§321.</p>

```
‘‘Abbūḷhaṃ aghagataṃ vijitaṃ, ekañce ossajeyya kalīva siyā;
```

```
Sabbānipi ce ossajeyya andhova siyā, samavisamassa adassanato.
```

<p rend="hangnum">§322.</p>

```
‘‘Yañhi <pb ed="T" n="0.0318" /> kayirā tañhi vade, yaṃ na kayirā na taṃ vade;
```

```
Akarontaṃ bhāsamānaṃ, parijānanti paṇḍitā.
```

<p rend="hangnum">§323.</p>

```
<note>dha. pa. 51 dhammapadepi</note> ‘‘Yathāpi ruciraṃ pupphaṃ, vaṇṇavantaṃ agandhakaṃ;
```

```
Evaṃ subhāsitā vācā, aphalā hoti akubbato.
```

<p rend="hangnum">§324.</p>

```
<note>dha. pa. 52</note> ‘‘Yathāpi <pb ed="M" n="0.0276" /> ruciraṃ pupphaṃ, vaṇṇavantaṃ sugandhakaṃ <note>sagandhakaṃ (sī. syā. pī.)</note>;
```

```
Evaṃ subhāsitā vācā, saphalā hoti kubbato’’ti <note>sakubbato (sī. pī.), sukubbato (syā.)</note>.
```

… Subhūto thero….

#### 3. Girimānandattheragāthā

<p rend="hangnum">§325.</p>

```
‘‘Vassati <pb ed="V" n="0.0215" /><pb ed="P" n="0.0038" /> devo yathā sugītaṃ, channā me kuṭikā sukhā nivātā;
```

```
Tassaṃ viharāmi vūpasanto, atha ce patthayasī pavassa deva.
```

<p rend="hangnum">§326.</p>

```
‘‘Vassati devo yathā sugītaṃ, channā me kuṭikā sukhā nivātā;
```

```
Tassaṃ viharāmi santacitto, atha ce patthayasī pavassa deva.
```

<p rend="hangnum">§327.</p>

```
‘‘Vassati devo…pe… tassaṃ viharāmi vītarāgo…pe….
```

<p rend="hangnum">§328.</p>

```
‘‘Vassati devo…pe… tassaṃ viharāmi vītadoso…pe….
```

<p rend="hangnum">§329.</p>

```
‘‘Vassati devo…pe… tassaṃ <pb ed="T" n="0.0319" /> viharāmi vītamoho;
```

```
Atha ce patthayasī pavassa devā’’ti.
```

… Girimānando thero….

#### 4. Sumanattheragāthā

<p rend="hangnum">§330.</p>

```
‘‘Yaṃ patthayāno dhammesu, upajjhāyo anuggahi;
```

```
Amataṃ abhikaṅkhantaṃ, kataṃ kattabbakaṃ mayā.
```

<p rend="hangnum">§331.</p>

```
‘‘Anuppatto sacchikato, sayaṃ dhammo anītiho;
```

```
Visuddhiñāṇo nikkaṅkho, byākaromi tavantike.
```

<p rend="hangnum">§332.</p>

```
‘‘Pubbenivāsaṃ jānāmi, dibbacakkhu visodhitaṃ;
```

```
Sadattho me anuppatto, kataṃ buddhassa sāsanaṃ.
```

<p rend="hangnum">§333.</p>

```
‘‘Appamattassa me sikkhā, sussutā tava sāsane;
```

```
Sabbe me āsavā khīṇā, natthi dāni punabbhavo.
```

<p rend="hangnum">§334.</p>

```
‘‘Anusāsi <pb ed="M" n="0.0277" /> maṃ ariyavatā, anukampi anuggahi;
```

```
Amogho tuyhamovādo, antevāsimhi sikkhito’’ti.
```

… Sumano thero….

#### 5. Vaḍḍhattheragāthā

<p rend="hangnum">§335.</p>

```
‘‘Sādhū hi kira me mātā, patodaṃ upadaṃsayi;
```

```
Yassāhaṃ vacanaṃ sutvā, anusiṭṭho janettiyā;
```

```
Āraddhavīriyo pahitatto, patto sambodhimuttamaṃ.
```

<p rend="hangnum">§336.</p>

```
‘‘Arahā <pb ed="V" n="0.0216" /> dakkhiṇeyyomhi, tevijjo amataddaso;
```

```
Jetvā namucino senaṃ, viharāmi anāsavo.
```

<p rend="hangnum">§337.</p>

```
‘‘Ajjhattañca <pb ed="T" n="0.0320" /> bahiddhā ca, ye me vijjiṃsu āsavā;
```

```
Sabbe asesā ucchinnā, na ca uppajjare puna.
```

<p rend="hangnum">§338.</p>

```
‘‘Visāradā kho bhaginī, etamatthaṃ abhāsayi;
```

```
‘Apihā nūna mayipi, vanatho te na vijjati’.
```

<p rend="hangnum">§339.</p>

```
‘‘Pariyantakataṃ dukkhaṃ, antimoyaṃ samussayo;
```

```
Jātimaraṇasaṃsāro, natthi dāni punabbhavo’’ti.
```

… Vaḍḍho thero….

#### 6. Nadīkassapattheragāthā

<p rend="hangnum">§340.</p>

```
‘‘Atthāya vata me buddho, nadiṃ nerañjaraṃ agā;
```

```
Yassāhaṃ dhammaṃ sutvāna, micchādiṭṭhiṃ vivajjayiṃ.
```

<p rend="hangnum">§341.</p>

```
‘‘Yajiṃ <pb ed="P" n="0.0039" /> uccāvace yaññe, aggihuttaṃ juhiṃ ahaṃ;
```

```
‘Esā suddhī’ti maññanto, andhabhūto <note>andhībhūto (ka.)</note> puthujjano.
```

<p rend="hangnum">§342.</p>

```
‘‘Diṭṭhigahanapakkhando <note>pakkhanto (sī.), pakkhanno (syā. pī.)</note>, parāmāsena mohito;
```

```
Asuddhiṃ maññisaṃ suddhiṃ, andhabhūto aviddasu.
```

<p rend="hangnum">§343.</p>

```
‘‘Micchādiṭṭhi pahīnā me, bhavā sabbe padālitā <note>vidālitā (ka.)</note>;
```

```
Juhāmi dakkhiṇeyyaggiṃ, namassāmi tathāgataṃ.
```

<p rend="hangnum">§344.</p>

```
‘‘Mohā <pb ed="M" n="0.0278" /> sabbe pahīnā me, bhavataṇhā padālitā;
```

```
Vikkhīṇo jātisaṃsāro, natthi dāni punabbhavo’’ti.
```

… Nadīkassapo thero….

#### 7. Gayākassapattheragāthā

<p rend="hangnum">§345.</p>

```
‘‘Pāto majjhanhikaṃ sāyaṃ, tikkhattuṃ divasassahaṃ;
```

```
Otariṃ udakaṃ sohaṃ, gayāya gayaphagguyā.
```

<p rend="hangnum">§346.</p>

```
‘‘‘Yaṃ <pb ed="T" n="0.0321" /> mayā pakataṃ pāpaṃ, pubbe aññāsu jātisu;
```

```
Taṃ dānīdha pavāhemi’, evaṃdiṭṭhi pure ahuṃ.
```

<p rend="hangnum">§347.</p>

```
‘‘Sutvā <pb ed="V" n="0.0217" /> subhāsitaṃ vācaṃ, dhammatthasahitaṃ padaṃ;
```

```
Tathaṃ yāthāvakaṃ atthaṃ, yoniso paccavekkhisaṃ;
```

<p rend="hangnum">§348.</p>

```
‘‘Ninhātasabbapāpomhi, nimmalo payato suci;
```

```
Suddho suddhassa dāyādo, putto buddhassa oraso.
```

<p rend="hangnum">§349.</p>

```
‘‘Ogayhaṭṭhaṅgikaṃ sotaṃ, sabbapāpaṃ pavāhayiṃ;
```

```
Tisso vijjā ajjhagamiṃ, kataṃ buddhassa sāsana’’nti.
```

… Gayākassapo thero….

#### 8. Vakkalittheragāthā

<p rend="hangnum">§350.</p>

```
‘‘Vātarogābhinīto tvaṃ, viharaṃ kānane vane;
```

```
Paviṭṭhagocare lūkhe, kathaṃ bhikkhu karissasi.
```

<p rend="hangnum">§351.</p>

```
‘‘Pītisukhena vipulena, pharamāno samussayaṃ;
```

```
Lūkhampi abhisambhonto, viharissāmi kānane.
```

<p rend="hangnum">§352.</p>

```
‘‘Bhāvento satipaṭṭhāne, indriyāni balāni ca;
```

```
Bojjhaṅgāni ca bhāvento, viharissāmi kānane.
```

<p rend="hangnum">§353.</p>

```
‘‘Āraddhavīriye pahitatte, niccaṃ daḷhaparakkame <note>āraddhavīriyo pahitatto, niccaṃ daḷhaparakkamo (sī.)</note>;
```

```
Samagge sahite disvā, viharissāmi kānane.
```

<p rend="hangnum">§354.</p>

```
‘‘Anussaranto sambuddhaṃ, aggaṃ dantaṃ samāhitaṃ;
```

```
Atandito <pb ed="T" n="0.0322" /> rattindivaṃ, viharissāmi kānane’’ti.
```

… Vakkalitthero….

#### 9. Vijitasenattheragāthā

<p rend="hangnum">§355.</p>

```
‘‘Olaggessāmi <pb ed="M" n="0.0279" /> te citta, āṇidvāreva hatthinaṃ;
```

```
Na taṃ pāpe niyojessaṃ, kāmajāla <note>kāmajālaṃ (syā.)</note> sarīraja <note>sarīrajaṃ (syā. ka.)</note>.
```

<p rend="hangnum">§356.</p>

```
‘‘Tvaṃ <pb ed="P" n="0.0040" /> olaggo na gacchasi <note>na gañchisi (pī)</note>, dvāravivaraṃ gajova alabhanto;
```

```
Na ca cittakali punappunaṃ, pasakka <note>pasahaṃ (sī. syā. pī.)</note> pāparato carissasi.
```

<p rend="hangnum">§357.</p>

```
‘‘Yathā kuñjaraṃ adantaṃ, navaggahamaṅkusaggaho;
```

```
Balavā āvatteti akāmaṃ, evaṃ āvattayissaṃ taṃ.
```

<p rend="hangnum">§358.</p>

```
‘‘Yathā varahayadamakusalo, sārathi pavaro dameti ājaññaṃ;
```

```
Evaṃ damayissaṃ taṃ, patiṭṭhito pañcasu balesu.
```

<p rend="hangnum">§359.</p>

```
‘‘Satiyā <pb ed="V" n="0.0218" /> taṃ nibandhissaṃ, payutto te damessāmi <note>payatatto vodapessāmi (sī.)</note>;
```

```
Vīriyadhuraniggahito, na yito dūraṃ <pb ed="T" n="0.0323" /> gamissase cittā’’ti.
```

… Vijitaseno thero….

#### 10. Yasadattattheragāthā

<p rend="hangnum">§360.</p>

```
‘‘Upārambhacitto dummedho, suṇāti jinasāsanaṃ;
```

```
Ārakā hoti saddhammā, nabhaso pathavī yathā.
```

<p rend="hangnum">§361.</p>

```
‘‘Upārambhacitto dummedho, suṇāti jinasāsanaṃ;
```

```
Parihāyati saddhammā, kāḷapakkheva candimā.
```

<p rend="hangnum">§362.</p>

```
‘‘Upārambhacitto dummedho, suṇāti jinasāsanaṃ;
```

```
Parisussati saddhamme, maccho appodake yathā.
```

<p rend="hangnum">§363.</p>

```
‘‘Upārambhacitto dummedho, suṇāti jinasāsanaṃ;
```

```
Na virūhati saddhamme, khette bījaṃva pūtikaṃ.
```

<p rend="hangnum">§364.</p>

```
‘‘Yo ca tuṭṭhena cittena, suṇāti jinasāsanaṃ;
```

```
Khepetvā āsave sabbe, sacchikatvā akuppataṃ;
```

```
Pappuyya paramaṃ santiṃ, parinibbātināsavo’’ti.
```

… Yasadatto thero….

#### 11. Soṇakuṭikaṇṇattheragāthā

<p rend="hangnum">§365.</p>

```
‘‘Upasampadā <pb ed="M" n="0.0280" /> ca me laddhā, vimutto camhi anāsavo;
```

```
So ca me bhagavā diṭṭho, vihāre ca sahāvasiṃ.
```

<p rend="hangnum">§366.</p>

```
‘‘Bahudeva rattiṃ bhagavā, abbhokāsetināmayi;
```

```
Vihārakusalo satthā, vihāraṃ pāvisī tadā.
```

<p rend="hangnum">§367.</p>

```
‘‘Santharitvāna saṅghāṭiṃ, seyyaṃ kappesi gotamo;
```

```
Sīho <pb ed="T" n="0.0324" /> selaguhāyaṃva, pahīnabhayabheravo.
```

<p rend="hangnum">§368.</p>

```
‘‘Tato kalyāṇavākkaraṇo, sammāsambuddhasāvako;
```

```
Soṇo abhāsi saddhammaṃ, buddhaseṭṭhassa sammukhā.
```

<p rend="hangnum">§369.</p>

```
‘‘Pañcakkhandhe pariññāya, bhāvayitvāna añjasaṃ;
```

```
Pappuyya paramaṃ santiṃ, parinibbissatyanāsavo’’ti.
```

… Soṇo kuṭikaṇṇathero….

#### 12. Kosiyattheragāthā

<p rend="hangnum">§370.</p>

```
‘‘Yo <pb ed="V" n="0.0219" /><pb ed="P" n="0.0041" /> ve garūnaṃ vacanaññu dhīro, vase ca tamhi janayetha pemaṃ;
```

```
So bhattimā nāma ca hoti paṇḍito, ñatvā ca dhammesu visesi assa.
```

<p rend="hangnum">§371.</p>

```
‘‘Yaṃ āpadā uppatitā uḷārā, nakkhambhayante paṭisaṅkhayantaṃ;
```

```
So thāmavā nāma ca hoti paṇḍito, ñatvā ca dhammesu visesi assa.
```

<p rend="hangnum">§372.</p>

```
‘‘Yo ve samuddova ṭhito anejo, gambhīrapañño nipuṇatthadassī;
```

```
Asaṃhāriyo nāma ca hoti paṇḍito, ñatvā ca dhammesu visesi assa.
```

<p rend="hangnum">§373.</p>

```
‘‘Bahussuto dhammadharo ca hoti, dhammassa <pb ed="T" n="0.0325" /> hoti anudhammacārī;
```

```
So tādiso nāma ca hoti paṇḍito, ñatvā ca dhammesu visesi assa.
```

<p rend="hangnum">§374.</p>

```
‘‘Atthañca <pb ed="M" n="0.0281" /> yo jānāti bhāsitassa, atthañca ñatvāna tathā karoti;
```

```
Atthantaro nāma sa hoti paṇḍito, ñatvā ca dhammesu visesi assā’’ti.
```

… Kosiyo thero….

<trailer rend="centre">Pañcakanipāto niṭṭhito.</trailer>

Tatruddānaṃ –

```
Rājadatto subhūto ca, girimānandasumanā;
```

```
Vaḍḍho ca kassapo thero, gayākassapavakkalī.
```

```
Vijito yasadatto ca, soṇo kosiyasavhayo;
```

```
Saṭṭhi ca pañca gāthāyo, therā ca ettha dvādasāti.
```

### 6. Chakkanipāto

#### 1. Uruveḷakassapattheragāthā

<p rend="hangnum">§375.</p>

```
‘‘Disvāna <pb ed="M" n="0.0282" /><pb ed="V" n="0.0220" /><pb ed="P" n="0.0042" /> pāṭihīrāni, gotamassa yasassino;
```

```
Na tāvāhaṃ paṇipatiṃ, issāmānena vañcito.
```

<p rend="hangnum">§376.</p>

```
‘‘Mama saṅkappamaññāya, codesi narasārathi;
```

```
Tato <pb ed="T" n="0.0326" /> me āsi saṃvego, abbhuto lomahaṃsano.
```

<p rend="hangnum">§377.</p>

```
‘‘Pubbe jaṭilabhūtassa, yā me siddhi parittikā;
```

```
Tāhaṃ tadā nirākatvā <note>niraṃkatvā (syā. ka.)</note>, pabbajiṃ jinasāsane.
```

<p rend="hangnum">§378.</p>

```
‘‘Pubbe yaññena santuṭṭho, kāmadhātupurakkhato;
```

```
Pacchā rāgañca dosañca, mohañcāpi samūhaniṃ.
```

<p rend="hangnum">§379.</p>

```
‘‘Pubbenivāsaṃ jānāmi, dibbacakkhu visodhitaṃ;
```

```
Iddhimā paracittaññū, dibbasotañca pāpuṇiṃ.
```

<p rend="hangnum">§380.</p>

```
‘‘Yassa catthāya pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo’’ti.
```

… Uruveḷakassapo thero….

#### 2. Tekicchakārittheragāthā

<p rend="hangnum">§381.</p>

```
‘‘Atihitā vīhi, khalagatā sālī;
```

```
Na ca labhe piṇḍaṃ, kathamahaṃ kassaṃ.
```

<p rend="hangnum">§382.</p>

```
‘‘Buddhamappameyyaṃ anussara pasanno;
```

```
Pītiyā phuṭasarīro hohisi satatamudaggo.
```

<p rend="hangnum">§383.</p>

```
‘‘Dhammamappameyyaṃ anussara pasanno;
```

```
Pītiyā phuṭasarīro hohisi satatamudaggo.
```

<p rend="hangnum">§384.</p>

```
‘‘Saṅghamappameyyaṃ anussara pasanno;
```

```
Pītiyā phuṭasarīro hohisi satatamudaggo.
```

<p rend="hangnum">§385.</p>

```
‘‘Abbhokāse <pb ed="M" n="0.0283" /><pb ed="V" n="0.0221" /> viharasi, sītā hemantikā imā ratyo;
```

```
Mā sītena pareto vihaññittho, pavisa <pb ed="T" n="0.0327" /> tvaṃ vihāraṃ phusitaggaḷaṃ.
```

<p rend="hangnum">§386.</p>

```
‘‘Phusissaṃ catasso appamaññāyo, tāhi ca sukhito viharissaṃ;
```

```
Nāhaṃ sītena vihaññissaṃ, aniñjito viharanto’’ti.
```

… Tekicchakārī <note>tekicchakāni (sī. syā. pī.)</note> thero….

#### 3. Mahānāgattheragāthā

<p rend="hangnum">§387.</p>

```
‘‘Yassa <pb ed="P" n="0.0043" /> sabrahmacārīsu, gāravo nūpalabbhati;
```

```
Parihāyati saddhammā, maccho appodake yathā.
```

<p rend="hangnum">§388.</p>

```
‘‘Yassa sabrahmacārīsu, gāravo nūpalabbhati;
```

```
Na virūhati saddhamme, khette bījaṃva pūtikaṃ.
```

<p rend="hangnum">§389.</p>

```
‘‘Yassa sabrahmacārīsu, gāravo nūpalabbhati;
```

```
Ārakā hoti nibbānā <note>nibbāṇā (sī.)</note>, dhammarājassa sāsane.
```

<p rend="hangnum">§390.</p>

```
‘‘Yassa sabrahmacārīsu, gāravo upalabbhati;
```

```
Na vihāyati saddhammā, maccho bavhodake <note>bahvodake (sī.), bahodake (syā.)</note> yathā.
```

<p rend="hangnum">§391.</p>

```
‘‘Yassa sabrahmacārīsu, gāravo upalabbhati;
```

```
So virūhati saddhamme, khette bījaṃva bhaddakaṃ.
```

<p rend="hangnum">§392.</p>

```
‘‘Yassa sabrahmacārīsu, gāravo upalabbhati;
```

```
Santike hoti nibbānaṃ <note>nibbāṇaṃ (sī.)</note>, dhammarājassa sāsane’’ti.
```

… Mahānāgo thero….

#### 4. Kullattheragāthā

<p rend="hangnum">§393.</p>

```
‘‘Kullo sivathikaṃ gantvā, addasa itthimujjhitaṃ;
```

```
Apaviddhaṃ <pb ed="T" n="0.0328" /> susānasmiṃ, khajjantiṃ kimihī phuṭaṃ.
```

<p rend="hangnum">§394.</p>

```
‘‘Āturaṃ <pb ed="M" n="0.0284" /> asuciṃ pūtiṃ, passa kulla samussayaṃ;
```

```
Uggharantaṃ paggharantaṃ, bālānaṃ abhinanditaṃ.
```

<p rend="hangnum">§395.</p>

```
‘‘Dhammādāsaṃ gahetvāna, ñāṇadassanapattiyā;
```

```
Paccavekkhiṃ imaṃ kāyaṃ, tucchaṃ santarabāhiraṃ.
```

<p rend="hangnum">§396.</p>

```
‘‘Yathā idaṃ tathā etaṃ, yathā etaṃ tathā idaṃ;
```

```
Yathā adho tathā uddhaṃ, yathā uddhaṃ tathā adho.
```

<p rend="hangnum">§397.</p>

```
‘‘Yathā <pb ed="V" n="0.0222" /> divā tathā rattiṃ, yathā rattiṃ tathā divā;
```

```
Yathā pure tathā pacchā, yathā pacchā tathā pure.
```

<p rend="hangnum">§398.</p>

```
‘‘Pañcaṅgikena turiyena, na ratī hoti tādisī;
```

```
Yathā ekaggacittassa, sammā dhammaṃ vipassato’’ti.
```

… Kullo thero….

#### 5. Mālukyaputtattheragāthā

<p rend="hangnum">§399.</p>

```
‘‘Manujassa pamattacārino, taṇhā vaḍḍhati māluvā viya;
```

```
So plavatī <note>plavati (sī. pī. ka.), pariplavati (syā.)</note> hurā huraṃ, phalamicchaṃva vanasmi vānaro.
```

<p rend="hangnum">§400.</p>

```
‘‘Yaṃ esā sahate <note>sahati (pī. ka.)</note> jammī, taṇhā loke visattikā;
```

```
Sokā tassa pavaḍḍhanti, abhivaṭṭhaṃva <note>abhivuṭṭhaṃva (syā.), abhivaḍḍhaṃva (ka.)</note> bīraṇaṃ.
```

<p rend="hangnum">§401.</p>

```
‘‘Yo cetaṃ sahate <note>sahati (pī. ka.)</note> jammiṃ, taṇhaṃ loke duraccayaṃ;
```

```
Sokā tamhā papatanti, udabindūva pokkharā.
```

<p rend="hangnum">§402.</p>

```
‘‘Taṃ <pb ed="P" n="0.0044" /> vo vadāmi bhaddaṃ vo, yāvantettha samāgatā;
```

```
Taṇhāya <pb ed="T" n="0.0329" /> mūlaṃ khaṇatha, usīratthova bīraṇaṃ;
```

```
Mā vo naḷaṃva sotova, māro bhañji punappunaṃ.
```

<p rend="hangnum">§403.</p>

```
‘‘Karotha buddhavacanaṃ, khaṇo vo mā upaccagā;
```

```
Khaṇātītā hi socanti, nirayamhi samappitā.
```

<p rend="hangnum">§404.</p>

```
‘‘Pamādo rajo pamādo <note>sabbadā (sī. ka.), suttanipātaṭṭhakathāyaṃ uṭṭhānasuttavaṇṇanā oloketabbā</note>, pamādānupatito rajo;
```

```
Appamādena vijjāya, abbahe sallamattano’’ti.
```

… Mālukyaputto <note>māluṅkyaputto (sī. syā. pī.)</note> thero….

#### 6. Sappadāsattheragāthā

<p rend="hangnum">§405.</p>

```
‘‘Paṇṇavīsativassāni<pb ed="M" n="0.0285" />, yato pabbajito ahaṃ;
```

```
Accharāsaṅghātamattampi, cetosantimanajjhagaṃ.
```

<p rend="hangnum">§406.</p>

```
‘‘Aladdhā cittassekaggaṃ, kāmarāgena aṭṭito <note>addito (syā. sī. aṭṭha.), aḍḍito (ka.)</note>;
```

```
Bāhā paggayha kandanto, vihārā upanikkhamiṃ <note>nūpanikkhamiṃ (sabbattha), dupanikkhamiṃ (?)</note>.
```

<p rend="hangnum">§407.</p>

```
‘‘Satthaṃ vā āharissāmi, ko attho jīvitena me;
```

```
Kathaṃ hi sikkhaṃ paccakkhaṃ, kālaṃ kubbetha mādiso.
```

<p rend="hangnum">§408.</p>

```
‘‘Tadāhaṃ <pb ed="V" n="0.0223" /> khuramādāya, mañcakamhi upāvisiṃ;
```

```
Parinīto khuro āsi, dhamaniṃ chettumattano.
```

<p rend="hangnum">§409.</p>

```
‘‘Tato me manasīkāro, yoniso udapajjatha;
```

```
Ādīnavo pāturahu, nibbidā samatiṭṭhatha.
```

<p rend="hangnum">§410.</p>

```
‘‘Tato cittaṃ vimucci me, passa dhammasudhammataṃ;
```

```
Tisso <pb ed="T" n="0.0330" /> vijjā anuppattā, kataṃ buddhassa sāsana’’nti.
```

… Sappadāso thero….

#### 7.Kātiyānattheragāthā

<p rend="hangnum">§411.</p>

```
‘‘Uṭṭhehi nisīda kātiyāna, mā niddābahulo ahu jāgarassu;
```

```
Mā taṃ alasaṃ pamattabandhu, kūṭeneva jinātu maccurājā.
```

<p rend="hangnum">§412.</p>

```
‘‘Seyyathāpi <note>sayathāpi (sī. pī.)</note> mahāsamuddavego, evaṃ jātijarātivattate taṃ;
```

```
So karohi sudīpamattano tvaṃ, na hi tāṇaṃ tava vijjateva aññaṃ.
```

<p rend="hangnum">§413.</p>

```
‘‘Satthā hi vijesi maggametaṃ, saṅgā jātijarābhayā atītaṃ;
```

```
Pubbāpararattamappamatto, anuyuñjassu daḷhaṃ karohi yogaṃ.
```

<p rend="hangnum">§414.</p>

```
‘‘Purimāni <pb ed="M" n="0.0286" /> pamuñca bandhanāni, saṅghāṭikhuramuṇḍabhikkhabhojī;
```

```
Mā khiḍḍāratiñca mā niddaṃ, anuyuñjittha jhāya kātiyāna.
```

<p rend="hangnum">§415.</p>

```
‘‘Jhāyāhi <pb ed="P" n="0.0045" /> jināhi kātiyāna, yogakkhemapathesu <pb ed="T" n="0.0331" /> kovidosi;
```

```
Pappuyya anuttaraṃ visuddhiṃ, parinibbāhisi vārināva joti.
```

<p rend="hangnum">§416.</p>

```
‘‘Pajjotakaro parittaraṃso, vātena vinamyate latāva;
```

```
Evampi tuvaṃ anādiyāno, māraṃ indasagotta niddhunāhi;
```

```
So vedayitāsu vītarāgo, kālaṃ kaṅkha idheva sītibhūto’’ti.
```

… Kātiyāno thero….

#### 8. Migajālattheragāthā

<p rend="hangnum">§417.</p>

```
‘‘Sudesito cakkhumatā, buddhenādiccabandhunā;
```

```
Sabbasaṃyojanātīto, sabbavaṭṭavināsano.
```

<p rend="hangnum">§418.</p>

```
‘‘Niyyāniko uttaraṇo, taṇhāmūlavisosano;
```

```
Visamūlaṃ āghātanaṃ, chetvā pāpeti nibbutiṃ.
```

<p rend="hangnum">§419.</p>

```
‘‘Aññāṇamūlabhedāya<pb ed="V" n="0.0224" />, kammayantavighāṭano;
```

```
Viññāṇānaṃ pariggahe, ñāṇavajiranipātano.
```

<p rend="hangnum">§420.</p>

```
‘‘Vedanānaṃ viññāpano, upādānappamocano;
```

```
Bhavaṃ aṅgārakāsuṃva, ñāṇena anupassano <note>anupassako (sī. pī.)</note>.
```

<p rend="hangnum">§421.</p>

```
‘‘Mahāraso sugambhīro, jarāmaccunivāraṇo;
```

```
Ariyo <pb ed="T" n="0.0332" /> aṭṭhaṅgiko maggo, dukkhūpasamano sivo.
```

<p rend="hangnum">§422.</p>

```
‘‘Kammaṃ kammanti ñatvāna, vipākañca vipākato;
```

```
Paṭiccuppannadhammānaṃ, yathāvālokadassano;
```

```
Mahākhemaṅgamo santo, pariyosānabhaddako’’ti.
```

… Migajālo thero….

#### 9. Purohitaputtajentattheragāthā

<p rend="hangnum">§423.</p>

```
‘‘Jātimadena <pb ed="M" n="0.0287" /> mattohaṃ, bhogaissariyena ca;
```

```
Saṇṭhānavaṇṇarūpena, madamatto acārihaṃ.
```

<p rend="hangnum">§424.</p>

```
‘‘Nāttano samakaṃ kañci, atirekaṃ ca maññisaṃ;
```

```
Atimānahato bālo, patthaddho ussitaddhajo.
```

<p rend="hangnum">§425.</p>

```
‘‘Mātaraṃ pitarañcāpi, aññepi garusammate;
```

```
Na kañci abhivādesiṃ, mānatthaddho anādaro.
```

<p rend="hangnum">§426.</p>

```
‘‘Disvā vināyakaṃ aggaṃ, sārathīnaṃ varuttamaṃ;
```

```
Tapantamiva ādiccaṃ, bhikkhusaṅghapurakkhataṃ.
```

<p rend="hangnum">§427.</p>

```
‘‘Mānaṃ madañca chaḍḍetvā, vippasannena cetasā;
```

```
Sirasā abhivādesiṃ, sabbasattānamuttamaṃ.
```

<p rend="hangnum">§428.</p>

```
‘‘Atimāno <pb ed="P" n="0.0046" /> ca omāno, pahīnā susamūhatā;
```

```
Asmimāno samucchinno, sabbe mānavidhā hatā’’ti.
```

… Jento purohitaputto thero….

#### 10. Sumanattheragāthā

<p rend="hangnum">§429.</p>

```
‘‘Yadā <pb ed="T" n="0.0333" /> navo pabbajito, jātiyā sattavassiko;
```

```
Iddhiyā abhibhotvāna, pannagindaṃ mahiddhikaṃ.
```

<p rend="hangnum">§430.</p>

```
‘‘Upajjhāyassa <pb ed="V" n="0.0225" /> udakaṃ, anotattā mahāsarā;
```

```
Āharāmi tato disvā, maṃ satthā etadabravi’’.
```

<p rend="hangnum">§431.</p>

```
‘‘Sāriputta imaṃ passa, āgacchantaṃ kumārakaṃ;
```

```
Udakakumbhamādāya, ajjhattaṃ susamāhitaṃ.
```

<p rend="hangnum">§432.</p>

```
‘‘Pāsādikena vattena, kalyāṇairiyāpatho;
```

```
Sāmaṇeronuruddhassa, iddhiyā ca visārado.
```

<p rend="hangnum">§433.</p>

```
‘‘Ājānīyena ājañño, sādhunā sādhukārito;
```

```
Vinīto anuruddhena, katakiccena sikkhito.
```

<p rend="hangnum">§434.</p>

```
‘‘So patvā paramaṃ santiṃ, sacchikatvā akuppataṃ;
```

```
Sāmaṇero sa sumano, mā maṃ jaññāti icchatī’’ti.
```

… Sumano thero….

#### 11. Nhātakamunittheragāthā

<p rend="hangnum">§435.</p>

```
‘‘Vātarogābhinīto <pb ed="M" n="0.0288" /> tvaṃ, viharaṃ kānane vane;
```

```
Paviddhagocare lūkhe, kathaṃ bhikkhu karissasi’’.
```

<p rend="hangnum">§436.</p>

```
‘‘Pītisukhena vipulena, pharitvāna samussayaṃ;
```

```
Lūkhampi abhisambhonto, viharissāmi kānane.
```

<p rend="hangnum">§437.</p>

```
‘‘Bhāvento satta bojjhaṅge, indriyāni balāni ca;
```

```
Jhānasokhummasampanno <note>jhānasukhumasampanno (syā. ka.)</note>, viharissaṃ anāsavo.
```

<p rend="hangnum">§438.</p>

```
‘‘Vippamuttaṃ <pb ed="T" n="0.0334" /> kilesehi, suddhacittaṃ anāvilaṃ;
```

```
Abhiṇhaṃ paccavekkhanto, viharissaṃ anāsavo.
```

<p rend="hangnum">§439.</p>

```
‘‘Ajjhattañca bahiddhā ca, ye me vijjiṃsu āsavā;
```

```
Sabbe asesā ucchinnā, na ca uppajjare puna.
```

<p rend="hangnum">§440.</p>

```
‘‘Pañcakkhandhā pariññātā, tiṭṭhanti chinnamūlakā;
```

```
Dukkhakkhayo anuppatto, natthi dāni punabbhavo’’ti.
```

… Nhātakamunitthero….

#### 12. Brahmadattattheragāthā

<p rend="hangnum">§441.</p>

```
‘‘Akkodhassa kuto kodho, dantassa samajīvino;
```

```
Sammadaññā vimuttassa, upasantassa tādino.
```

<p rend="hangnum">§442.</p>

```
‘‘Tasseva <pb ed="V" n="0.0226" /><pb ed="P" n="0.0047" /> tena pāpiyo, yo kuddhaṃ paṭikujjhati;
```

```
Kuddhaṃ appaṭikujjhanto, saṅgāmaṃ jeti dujjayaṃ.
```

<p rend="hangnum">§443.</p>

```
<note>saṃ. ni. 1.188, 250</note> ‘‘Ubhinnamatthaṃ carati, attano ca parassa ca;
```

```
Paraṃ saṅkupitaṃ ñatvā, yo sato upasammati.
```

<p rend="hangnum">§444.</p>

```
<note>saṃ. ni. 1.188, 250</note> ‘‘Ubhinnaṃ tikicchantaṃ taṃ, attano ca parassa ca;
```

```
Janā maññanti bāloti, ye dhammassa akovidā.
```

<p rend="hangnum">§445.</p>

```
‘‘Uppajje te sace kodho, āvajja kakacūpamaṃ;
```

```
Uppajje ce rase taṇhā, puttamaṃsūpamaṃ sara.
```

<p rend="hangnum">§446.</p>

```
‘‘Sace dhāvati cittaṃ te, kāmesu ca bhavesu ca;
```

```
Khippaṃ <pb ed="T" n="0.0335" /> niggaṇha satiyā, kiṭṭhādaṃ viya duppasu’’nti;
```

… Brahmadatto thero….

#### 13. Sirimaṇḍattheragāthā

<p rend="hangnum">§447.</p>

```
<note>udā. 45; cūḷava. 385; pari. 339</note> ‘‘Channamativassati<pb ed="M" n="0.0289" />, vivaṭaṃ nātivassati;
```

```
Tasmā channaṃ vivaretha, evaṃ taṃ nātivassati.
```

<p rend="hangnum">§448.</p>

```
<note>saṃ. ni. 1.66; netti. 18</note> ‘‘Maccunābbhahato loko, jarāya parivārito;
```

```
Taṇhāsallena otiṇṇo, icchādhūpāyito sadā.
```

<p rend="hangnum">§449.</p>

```
‘‘Maccunābbhahato loko, parikkhitto jarāya ca;
```

```
Haññati niccamattāṇo, pattadaṇḍova takkaro.
```

<p rend="hangnum">§450.</p>

```
‘‘Āgacchantaggikhandhāva, maccu byādhi jarā tayo;
```

```
Paccuggantuṃ balaṃ natthi, javo natthi palāyituṃ.
```

<p rend="hangnum">§451.</p>

```
‘‘Amoghaṃ divasaṃ kayirā, appena bahukena vā;
```

```
Yaṃ yaṃ vijahate <note>virahate (sī. pī.), vivahate (syā.)</note> rattiṃ, tadūnaṃ tassa jīvitaṃ.
```

<p rend="hangnum">§452.</p>

```
‘‘Carato tiṭṭhato vāpi, āsīnasayanassa vā;
```

```
Upeti carimā ratti, na te kālo pamajjitu’’nti.
```

… Sirimaṇḍo <note>sirimando (sī.)</note> thero….

#### 14. Sabbakāmittheragāthā

<p rend="hangnum">§453.</p>

```
‘‘Dvipādakoyaṃ asuci, duggandho parihīrati <note>pariharati (ka.)</note>;
```

```
Nānākuṇapaparipūro, vissavanto tato tato.
```

<p rend="hangnum">§454.</p>

```
‘‘Migaṃ <pb ed="V" n="0.0227" /> nilīnaṃ kūṭena, baḷiseneva ambujaṃ;
```

```
Vānaraṃ viya lepena, bādhayanti puthujjanaṃ.
```

<p rend="hangnum">§455.</p>

```
‘‘Rūpā <pb ed="T" n="0.0336" /> saddā rasā gandhā, phoṭṭhabbā ca manoramā;
```

```
Pañca kāmaguṇā ete, itthirūpasmi dissare.
```

<p rend="hangnum">§456.</p>

```
‘‘Ye <pb ed="P" n="0.0048" /> etā upasevanti, rattacittā puthujjanā;
```

```
Vaḍḍhenti kaṭasiṃ ghoraṃ, ācinanti punabbhavaṃ.
```

<p rend="hangnum">§457.</p>

```
‘‘Yo cetā parivajjeti, sappasseva padā siro;
```

```
Somaṃ visattikaṃ loke, sato samativattati.
```

<p rend="hangnum">§458.</p>

```
‘‘Kāmesvādīnavaṃ <pb ed="M" n="0.0290" /> disvā, nekkhammaṃ daṭṭhu khemato;
```

```
Nissaṭo sabbakāmehi, patto me āsavakkhayo’’ti.
```

… Sabbakāmitthero….

<trailer rend="centre">Chakkanipāto niṭṭhito.</trailer>

Tatruddānaṃ –

```
Uruveḷakassapo ca, thero tekicchakāri ca;
```

```
Mahānāgo ca kullo ca, mālukyo <note>māluto (sī. ka.), māluṅkyo (syā.)</note> sappadāsako.
```

```
Kātiyāno migajālo, jento sumanasavhayo;
```

```
Nhātamuni brahmadatto, sirimaṇḍo sabbakāmī ca;
```

```
Gāthāyo caturāsīti, therā cettha catuddasāti.
```

### 7. Sattakanipāto

#### 1. Sundarasamuddattheragāthā

<p rend="hangnum">§459.</p>

```
‘‘Alaṅkatā <pb ed="T" n="0.0337" /><pb ed="M" n="0.0291" /><pb ed="V" n="0.0228" /><pb ed="P" n="0.0049" /> suvasanā, māladhārī <note>mālābhārī (sī.), mālabhārī (syā.)</note> vibhūsitā;
```

```
Alattakakatāpādā, pādukāruyha vesikā.
```

<p rend="hangnum">§460.</p>

```
‘‘Pādukā oruhitvāna, purato pañjalīkatā;
```

```
Sā maṃ saṇhena mudunā, mhitapubbaṃ <note>mihitapubbaṃ (sī.)</note> abhāsatha’’.
```

<p rend="hangnum">§461.</p>

```
‘‘Yuvāsi tvaṃ pabbajito, tiṭṭhāhi mama sāsane;
```

```
Bhuñja mānusake kāme, ahaṃ vittaṃ dadāmi te;
```

```
Saccaṃ te paṭijānāmi, aggiṃ vā te harāmahaṃ.
```

<p rend="hangnum">§462.</p>

```
‘‘Yadā jiṇṇā bhavissāma, ubho daṇḍaparāyanā;
```

```
Ubhopi pabbajissāma, ubhayattha kaṭaggaho’’.
```

<p rend="hangnum">§463.</p>

```
‘‘Tañca disvāna yācantiṃ, vesikaṃ pañjalīkataṃ;
```

```
Alaṅkataṃ suvasanaṃ, maccupāsaṃva oḍḍitaṃ.
```

<p rend="hangnum">§464.</p>

```
‘‘Tato me manasīkāro…pe… nibbidā samatiṭṭhatha.
```

<p rend="hangnum">§465.</p>

```
‘‘Tato cittaṃ vimucci me…pe… kataṃ buddhassa sāsana’’nti.
```

… Sundarasamuddo thero….

#### 2. Lakuṇḍakabhaddiyattheragāthā

<p rend="hangnum">§466.</p>

```
Pare ambāṭakārāme, vanasaṇḍamhi bhaddiyo;
```

```
Samūlaṃ taṇhamabbuyha, tattha bhaddova jhāyati <note>bhaddo’dhijhāyāyati (sī.), bhaddo jhiyāyati (syā. sī. aṭṭha.)</note>.
```

<p rend="hangnum">§467.</p>

```
‘‘Ramanteke mudiṅgehi <note>mutiṅgehi (sī. aṭṭha.)</note>, vīṇāhi paṇavehi ca;
```

```
Ahañca <pb ed="T" n="0.0338" /> rukkhamūlasmiṃ, rato buddhassa sāsane.
```

<p rend="hangnum">§468.</p>

```
‘‘Buddho ce <note>buddho ca (sabbattha)</note> me varaṃ dajjā, so ca labbhetha me varo;
```

```
Gaṇhehaṃ sabbalokassa, niccaṃ kāyagataṃ satiṃ.
```

<p rend="hangnum">§469.</p>

```
‘‘Ye <pb ed="M" n="0.0292" /> maṃ rūpena pāmiṃsu, ye ca ghosena anvagū;
```

```
Chandarāgavasūpetā, na maṃ jānanti te janā.
```

<p rend="hangnum">§470.</p>

```
‘‘Ajjhattañca <pb ed="V" n="0.0229" /> na jānāti, bahiddhā ca na passati;
```

```
Samantāvaraṇo bālo, sa ve ghosena vuyhati.
```

<p rend="hangnum">§471.</p>

```
‘‘Ajjhattañca na jānāti, bahiddhā ca vipassati;
```

```
Bahiddhā phaladassāvī, sopi ghosena vuyhati.
```

<p rend="hangnum">§472.</p>

```
‘‘Ajjhattañca pajānāti, bahiddhā ca vipassati;
```

```
Anāvaraṇadassāvī, na so ghosena vuyhatī’’ti.
```

… Lakuṇḍakabhaddiyo thero….

#### 3. Bhaddattheragāthā

<p rend="hangnum">§473.</p>

```
‘‘Ekaputto <pb ed="P" n="0.0050" /> ahaṃ āsiṃ, piyo mātu piyo pitu;
```

```
Bahūhi vatacariyāhi, laddho āyācanāhi ca.
```

<p rend="hangnum">§474.</p>

```
‘‘Te ca maṃ anukampāya, atthakāmā hitesino;
```

```
Ubho pitā ca mātā ca, buddhassa upanāmayuṃ’’.
```

<p rend="hangnum">§475.</p>

```
‘‘Kicchā laddho ayaṃ putto, sukhumālo sukhedhito;
```

```
Imaṃ dadāma te nātha, jinassa paricārakaṃ’’.
```

<p rend="hangnum">§476.</p>

```
‘‘Satthā ca maṃ paṭiggayha, ānandaṃ etadabravi;
```

```
‘Pabbājehi imaṃ khippaṃ, hessatyājāniyo ayaṃ.
```

<p rend="hangnum">§477.</p>

```
‘‘Pabbājetvāna <pb ed="T" n="0.0339" /> maṃ satthā, vihāraṃ pāvisī jino;
```

```
Anoggatasmiṃ sūriyasmiṃ, tato cittaṃ vimucci me.
```

<p rend="hangnum">§478.</p>

```
‘‘Tato satthā nirākatvā, paṭisallānavuṭṭhito;
```

```
‘Ehi bhaddā’ti maṃ āha, sā me āsūpasampadā.
```

<p rend="hangnum">§479.</p>

```
‘‘Jātiyā sattavassena, laddhā me upasampadā;
```

```
Tisso vijjā anuppattā, aho dhammasudhammatā’’ti.
```

… Bhaddo thero….

#### 4. Sopākattheragāthā

<p rend="hangnum">§480.</p>

```
‘‘Disvā <pb ed="M" n="0.0293" /> pāsādachāyāyaṃ, caṅkamantaṃ naruttamaṃ;
```

```
Tattha naṃ upasaṅkamma, vandissaṃ <note>vandisaṃ (sī. pī.)</note> purisuttamaṃ.
```

<p rend="hangnum">§481.</p>

```
‘‘Ekaṃsaṃ <pb ed="V" n="0.0230" /> cīvaraṃ katvā, saṃharitvāna pāṇayo;
```

```
Anucaṅkamissaṃ virajaṃ, sabbasattānamuttamaṃ.
```

<p rend="hangnum">§482.</p>

```
‘‘Tato pañhe apucchi maṃ, pañhānaṃ kovido vidū;
```

```
Acchambhī ca abhīto ca, byākāsiṃ satthuno ahaṃ.
```

<p rend="hangnum">§483.</p>

```
‘‘Vissajjitesu pañhesu, anumodi tathāgato;
```

```
Bhikkhusaṅghaṃ viloketvā, imamatthaṃ abhāsatha’’.
```

<p rend="hangnum">§484.</p>

```
‘‘Lābhā aṅgānaṃ magadhānaṃ, yesāyaṃ paribhuñjati;
```

```
Cīvaraṃ piṇḍapātañca, paccayaṃ sayanāsanaṃ;
```

```
Paccuṭṭhānañca sāmīciṃ, tesaṃ lābhā’’ti cābravi.
```

<p rend="hangnum">§485.</p>

```
‘‘Ajjatagge maṃ sopāka, dassanāyopasaṅkama;
```

```
Esā <pb ed="T" n="0.0340" /> ceva te sopāka, bhavatu upasampadā’’.
```

<p rend="hangnum">§486.</p>

```
‘‘Jātiyā sattavassohaṃ, laddhāna upasampadaṃ;
```

```
Dhāremi antimaṃ dehaṃ, aho dhammasudhammatā’’ti.
```

… Sopāko thero….

#### 5. Sarabhaṅgattheragāthā

<p rend="hangnum">§487.</p>

```
‘‘Sare hatthehi bhañjitvā, katvāna kuṭimacchisaṃ;
```

```
Tena me sarabhaṅgoti, nāmaṃ sammutiyā ahu.
```

<p rend="hangnum">§488.</p>

```
‘‘Na <pb ed="P" n="0.0051" /> mayhaṃ kappate ajja, sare hatthehi bhañjituṃ;
```

```
Sikkhāpadā no paññattā, gotamena yasassinā.
```

<p rend="hangnum">§489.</p>

```
‘‘Sakalaṃ samattaṃ rogaṃ, sarabhaṅgo nāddasaṃ pubbe;
```

```
Soyaṃ rogo diṭṭho, vacanakarenātidevassa.
```

<p rend="hangnum">§490.</p>

```
‘‘Yeneva maggena gato vipassī, yeneva maggena sikhī ca vessabhū;
```

```
Kakusandhakoṇāgamano ca kassapo, tenañjasena agamāsi gotamo.
```

<p rend="hangnum">§491.</p>

```
‘‘Vītataṇhā <pb ed="M" n="0.0294" /> anādānā, satta buddhā khayogadhā;
```

```
Yehāyaṃ desito dhammo, dhammabhūtehi tādibhi.
```

<p rend="hangnum">§492.</p>

```
‘‘Cattāri ariyasaccāni, anukampāya pāṇinaṃ;
```

```
Dukkhaṃ samudayo maggo, nirodho dukkhasaṅkhayo.
```

<p rend="hangnum">§493.</p>

```
‘‘Yasmiṃ <pb ed="V" n="0.0231" /> nivattate <note>yasmiṃ na nibbattate (ka.)</note> dukkhaṃ, saṃsārasmiṃ anantakaṃ;
```

```
Bhedā <pb ed="T" n="0.0341" /> imassa kāyassa, jīvitassa ca saṅkhayā;
```

```
Añño punabbhavo natthi, suvimuttomhi sabbadhī’’ti.
```

… Sarabhaṅgo thero….

<trailer rend="centre">Sattakanipāto niṭṭhito.</trailer>

Tatruddānaṃ –

```
Sundarasamuddo thero, thero lakuṇḍabhaddiyo;
```

```
Bhaddo thero ca sopāko, sarabhaṅgo mahāisi;
```

```
Sattake pañcakā therā, gāthāyo pañcatiṃsatīti.
```

### 8. Aṭṭhakanipāto

#### 1. Mahākaccāyanattheragāthā

<p rend="hangnum">§494.</p>

```
‘‘Kammaṃ <pb ed="M" n="0.0295" /><pb ed="V" n="0.0232" /><pb ed="P" n="0.0052" /> bahukaṃ na kāraye, parivajjeyya janaṃ na uyyame;
```

```
So ussukko rasānugiddho, atthaṃ riñcati yo sukhādhivāho.
```

<p rend="hangnum">§495.</p>

```
‘‘Paṅkoti hi naṃ avedayuṃ, yāyaṃ vandanapūjanā kulesu;
```

```
Sukhumaṃ sallaṃ durubbahaṃ, sakkāro kāpurisena dujjaho.
```

<p rend="hangnum">§496.</p>

```
‘‘Na parassupanidhāya, kammaṃ maccassa pāpakaṃ;
```

```
Attanā taṃ na seveyya, kammabandhūhi mātiyā.
```

<p rend="hangnum">§497.</p>

```
‘‘Na pare vacanā coro, na pare vacanā muni;
```

```
Attā ca naṃ yathāvedi <note>yathā vetti (sī.)</note>, devāpi naṃ tathā vidū.
```

<p rend="hangnum">§498.</p>

```
‘‘Pare ca na vijānanti, mayamettha yamāmase;
```

```
Ye <pb ed="T" n="0.0342" /> ca tattha vijānanti, tato sammanti medhagā.
```

<p rend="hangnum">§499.</p>

```
‘‘Jīvate vāpi sappañño, api vittaparikkhayo;
```

```
Paññāya ca alābhena <note>abhāvena (sī. aṭṭha.)</note>, vittavāpi na jīvati.
```

<p rend="hangnum">§500.</p>

```
‘‘Sabbaṃ suṇāti sotena, sabbaṃ passati cakkhunā;
```

```
Na ca diṭṭhaṃ sutaṃ dhīro, sabbaṃ ujjhitumarahati.
```

<p rend="hangnum">§501.</p>

```
‘‘Cakkhumāssa yathā andho, sotavā badhiro yathā;
```

```
Paññavāssa yathā mūgo, balavā dubbaloriva;
```

```
Atha atthe samuppanne, sayetha <note>passetha (ka.)</note> matasāyika’’nti.
```

… Mahākaccāyano thero….

#### 2. Sirimittattheragāthā

<p rend="hangnum">§502.</p>

```
‘‘Akkodhanonupanāhī, amāyo rittapesuṇo;
```

```
Sa ve tādisako bhikkhu, evaṃ pecca na socati.
```

<p rend="hangnum">§503.</p>

```
‘‘Akkodhanonupanāhī, amāyo rittapesuṇo;
```

```
Guttadvāro sadā bhikkhu, evaṃ pecca na socati.
```

<p rend="hangnum">§504.</p>

```
‘‘Akkodhanonupanāhī<pb ed="M" n="0.0296" /><pb ed="V" n="0.0233" />, amāyo rittapesuṇo;
```

```
Kalyāṇasīlo so <note>yo (syā.)</note> bhikkhu, evaṃ pecca na socati.
```

<p rend="hangnum">§505.</p>

```
‘‘Akkodhanonupanāhī, amāyo rittapesuṇo;
```

```
Kalyāṇamitto so bhikkhu, evaṃ pecca na socati.
```

<p rend="hangnum">§506.</p>

```
‘‘Akkodhanonupanāhī<pb ed="P" n="0.0053" />, amāyo rittapesuṇo;
```

```
Kalyāṇapañño so bhikkhu, evaṃ pecca na socati.
```

<p rend="hangnum">§507.</p>

```
‘‘Yassa saddhā tathāgate, acalā suppatiṭṭhitā;
```

```
Sīlañca <pb ed="T" n="0.0343" /> yassa kalyāṇaṃ, ariyakantaṃ pasaṃsitaṃ.
```

<p rend="hangnum">§508.</p>

```
‘‘Saṅghe pasādo yassatthi, ujubhūtañca dassanaṃ;
```

```
‘Adaliddo’ti taṃ āhu, amoghaṃ tassa jīvitaṃ.
```

<p rend="hangnum">§509.</p>

```
‘‘Tasmā saddhañca sīlañca, pasādaṃ dhammadassanaṃ;
```

```
Anuyuñjetha medhāvī, saraṃ buddhāna sāsana’’nti.
```

… Sirimitto thero….

#### 3. Mahāpanthakattheragāthā

<p rend="hangnum">§510.</p>

```
‘‘Yadā paṭhamamaddakkhiṃ, satthāramakutobhayaṃ;
```

```
Tato me ahu saṃvego, passitvā purisuttamaṃ.
```

<p rend="hangnum">§511.</p>

```
‘‘Siriṃ hatthehi pādehi, yo paṇāmeyya āgataṃ;
```

```
Etādisaṃ so satthāraṃ, ārādhetvā virādhaye.
```

<p rend="hangnum">§512.</p>

```
‘‘Tadāhaṃ puttadārañca, dhanadhaññañca chaḍḍayiṃ;
```

```
Kesamassūni chedetvā, pabbajiṃ anagāriyaṃ.
```

<p rend="hangnum">§513.</p>

```
‘‘Sikkhāsājīvasampanno, indriyesu susaṃvuto;
```

```
Namassamāno sambuddhaṃ, vihāsiṃ aparājito.
```

<p rend="hangnum">§514.</p>

```
‘‘Tato me paṇidhī āsi, cetaso abhipatthito;
```

```
Na nisīde muhuttampi, taṇhāsalle anūhate.
```

<p rend="hangnum">§515.</p>

```
‘‘Tassa mevaṃ viharato, passa vīriyaparakkamaṃ;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§516.</p>

```
‘‘Pubbenivāsaṃ <pb ed="M" n="0.0297" /> jānāmi, dibbacakkhu visodhitaṃ;
```

```
Arahā dakkhiṇeyyomhi, vippamutto nirūpadhi.
```

<p rend="hangnum">§517.</p>

```
‘‘Tato <pb ed="T" n="0.0344" /><pb ed="V" n="0.0234" /> ratyā vivasāne <note>vivasane (sī. syā.)</note>, sūriyassuggamanaṃ pati;
```

```
Sabbaṃ taṇhaṃ visosetvā, pallaṅkena upāvisi’’nti.
```

… Mahāpanthako thero….

<trailer rend="centre">Aṭṭhakanipāto niṭṭhito.</trailer>

Tatruddānaṃ –

```
Mahākaccāyano thero, sirimitto mahāpanthako;
```

```
Ete aṭṭhanipātamhi, gāthāyo catuvīsatīti.
```

### 9. Navakanipāto

#### 1. Bhūtattheragāthā

<p rend="hangnum">§518.</p>

```
‘‘Yadā <pb ed="M" n="0.0298" /><pb ed="V" n="0.0235" /><pb ed="P" n="0.0054" /> dukkhaṃ jarāmaraṇanti paṇḍito, aviddasū yattha sitā puthujjanā;
```

```
Dukkhaṃ pariññāya satova jhāyati, tato ratiṃ paramataraṃ na vindati.
```

<p rend="hangnum">§519.</p>

```
‘‘Yadā dukkhassāvahaniṃ visattikaṃ, papañcasaṅghātadukhādhivāhiniṃ;
```

```
Taṇhaṃ pahantvāna satova jhāyati, tato ratiṃ paramataraṃ na vindati.
```

<p rend="hangnum">§520.</p>

```
‘‘Yadā sivaṃ dvecaturaṅgagāminaṃ, magguttamaṃ <pb ed="T" n="0.0345" /> sabbakilesasodhanaṃ;
```

```
Paññāya passitva satova jhāyati, tato ratiṃ paramataraṃ na vindati.
```

<p rend="hangnum">§521.</p>

```
‘‘Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;
```

```
Bhāveti saññojanabandhanacchidaṃ, tato ratiṃ paramataraṃ na vindati.
```

<p rend="hangnum">§522.</p>

```
‘‘Yadā nabhe gajjati meghadundubhi, dhārākulā vihagapathe samantato;
```

```
Bhikkhū ca pabbhāragatova jhāyati, tato ratiṃ paramataraṃ na vindati.
```

<p rend="hangnum">§523.</p>

```
‘‘Yadā nadīnaṃ kusumākulānaṃ, vicitta-vāneyya-vaṭaṃsakānaṃ;
```

```
Tīre nisinno sumanova jhāyati, tato ratiṃ paramataraṃ na vindati.
```

<p rend="hangnum">§524.</p>

```
‘‘Yadā <pb ed="M" n="0.0299" /> nisīthe rahitamhi kānane, deve gaḷantamhi nadanti dāṭhino;
```

```
Bhikkhū ca pabbhāragatova jhāyati, tato ratiṃ paramataraṃ na vindati.
```

<p rend="hangnum">§525.</p>

```
‘‘Yadā <pb ed="T" n="0.0346" /> vitakke uparundhiyattano, nagantare nagavivaraṃ samassito;
```

```
Vītaddaro vītakhilova jhāyati, tato ratiṃ paramataraṃ na vindati.
```

<p rend="hangnum">§526.</p>

```
‘‘Yadā <pb ed="P" n="0.0055" /> sukhī malakhilasokanāsano, niraggaḷo nibbanatho visallo;
```

```
Sabbāsave byantikatova jhāyati, tato ratiṃ paramataraṃ na vindatī’’ti.
```

… Bhūto thero….

<trailer rend="centre">Navakanipāto niṭṭhito.</trailer>

Tatruddānaṃ –

```
Bhūto tathaddaso thero, eko khaggavisāṇavā;
```

```
Navakamhi nipātamhi, gāthāyopi imā navāti.
```

### 10. Dasakanipāto

#### 1. Kāḷudāyittheragāthā

<p rend="hangnum">§527.</p>

```
‘‘Aṅgārino <pb ed="M" n="0.0300" /><pb ed="V" n="0.0236" /><pb ed="P" n="0.0056" /> dāni dumā bhadante, phalesino chadanaṃ vippahāya;
```

```
Te accimantova pabhāsayanti, samayo mahāvīra bhāgī rasānaṃ.
```

<p rend="hangnum">§528.</p>

```
‘‘Dumāni <pb ed="T" n="0.0347" /> phullāni manoramāni, samantato sabbadisā pavanti;
```

```
Pattaṃ pahāya phalamāsasānā <note>phalamāsamāno (ka.)</note>, kālo ito pakkamanāya vīra.
```

<p rend="hangnum">§529.</p>

```
‘‘Nevātisītaṃ na panātiuṇhaṃ, sukhā utu addhaniyā bhadante;
```

```
Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.
```

<p rend="hangnum">§530.</p>

```
‘‘Āsāya kasate khettaṃ, bījaṃ āsāya vappati;
```

```
Āsāya vāṇijā yanti, samuddaṃ dhanahārakā;
```

```
Yāya āsāya tiṭṭhāmi, sā me āsā samijjhatu.
```

<p rend="hangnum">§531.</p>

```
<note>saṃ. ni. 1.198</note> ‘‘Punappunaṃ ceva vapanti bījaṃ, punappunaṃ vassati devarājā;
```

```
Punappunaṃ khettaṃ kasanti kassakā, punappunaṃ dhaññamupeti raṭṭhaṃ.
```

<p rend="hangnum">§532.</p>

```
<note>saṃ. ni. 1.198</note> ‘‘Punappunaṃ yācanakā caranti, punappunaṃ dānapatī dadanti;
```

```
Punappunaṃ dānapatī daditvā, punappunaṃ saggamupenti ṭhānaṃ.
```

<p rend="hangnum">§533.</p>

```
‘‘Vīro <pb ed="T" n="0.0348" /><pb ed="P" n="0.0057" /> have sattayugaṃ puneti, yasmiṃ kule jāyati bhūripañño;
```

```
Maññāmahaṃ sakkati devadevo, tayā hi jāto <note>tayābhijāto (sī.)</note> muni saccanāmo.
```

<p rend="hangnum">§534.</p>

```
‘‘Suddhodano <pb ed="M" n="0.0301" /> nāma pitā mahesino, buddhassa mātā pana māyanāmā;
```

```
Yā bodhisattaṃ parihariya kucchinā, kāyassa bhedā tidivamhi modati.
```

<p rend="hangnum">§535.</p>

```
‘‘Sā gotamī kālakatā ito cutā, dibbehi kāmehi samaṅgibhūtā;
```

```
Sā modati kāmaguṇehi pañcahi, parivāritā devagaṇehi tehi.
```

<p rend="hangnum">§536.</p>

```
‘‘Buddhassa puttomhi asayhasāhino, aṅgīrasassappaṭimassa tādino;
```

```
Pitupitā mayhaṃ tuvaṃsi sakka, dhammena me gotama ayyakosī’’ti.
```

… Kāḷudāyī thero….

#### 2. Ekavihāriyattheragāthā

<p rend="hangnum">§537.</p>

```
‘‘Purato <pb ed="V" n="0.0237" /> pacchato vāpi, aparo ce na vijjati;
```

```
Atīva phāsu bhavati, ekassa vasato vane.
```

<p rend="hangnum">§538.</p>

```
‘‘Handa <pb ed="T" n="0.0349" /> eko gamissāmi, araññaṃ buddhavaṇṇitaṃ;
```

```
Phāsu <note>phāsuṃ (syā. pī.)</note> ekavihārissa, pahitattassa bhikkhuno.
```

<p rend="hangnum">§539.</p>

```
‘‘Yogī-pītikaraṃ rammaṃ, mattakuñjarasevitaṃ;
```

```
Eko attavasī khippaṃ, pavisissāmi kānanaṃ.
```

<p rend="hangnum">§540.</p>

```
‘‘Supupphite sītavane, sītale girikandare;
```

```
Gattāni parisiñcitvā, caṅkamissāmi ekako.
```

<p rend="hangnum">§541.</p>

```
‘‘Ekākiyo adutiyo, ramaṇīye mahāvane;
```

```
Kadāhaṃ viharissāmi, katakicco anāsavo.
```

<p rend="hangnum">§542.</p>

```
‘‘Evaṃ me kattukāmassa, adhippāyo samijjhatu;
```

```
Sādhiyissāmahaṃyeva, nāñño aññassa kārako.
```

<p rend="hangnum">§543.</p>

```
‘‘Esa <pb ed="M" n="0.0302" /> bandhāmi sannāhaṃ, pavisissāmi kānanaṃ;
```

```
Na tato nikkhamissāmi, appatto āsavakkhayaṃ.
```

<p rend="hangnum">§544.</p>

```
‘‘Mālute upavāyante, sīte surabhigandhike <note>gandhake (syā. pī. ka.)</note>;
```

```
Avijjaṃ dālayissāmi, nisinno nagamuddhani.
```

<p rend="hangnum">§545.</p>

```
‘‘Vane kusumasañchanne, pabbhāre nūna sītale;
```

```
Vimuttisukhena sukhito, ramissāmi giribbaje.
```

<p rend="hangnum">§546.</p>

```
‘‘Sohaṃ <pb ed="P" n="0.0058" /> paripuṇṇasaṅkappo, cando pannaraso yathā;
```

```
Sabbāsavaparikkhīṇo, natthi dāni punabbhavo’’ti.
```

… Ekavihāriyo thero….

#### 3. Mahākappinattheragāthā

<p rend="hangnum">§547.</p>

```
‘‘Anāgataṃ <pb ed="T" n="0.0350" /> yo paṭikacca <note>paṭigacca (sī.)</note> passati, hitañca atthaṃ ahitañca taṃ dvayaṃ;
```

```
Viddesino tassa hitesino vā, randhaṃ na passanti samekkhamānā.
```

<p rend="hangnum">§548.</p>

```
<note>paṭi. ma. 1.160 paṭisambhidāmagge</note> ‘‘Ānāpānasatī yassa, paripuṇṇā subhāvitā;
```

```
Anupubbaṃ paricitā, yathā buddhena desitā;
```

```
Somaṃ lokaṃ pabhāseti, abbhā muttova candimā.
```

<p rend="hangnum">§549.</p>

```
‘‘Odātaṃ <pb ed="V" n="0.0238" /> vata me cittaṃ, appamāṇaṃ subhāvitaṃ;
```

```
Nibbiddhaṃ paggahītañca, sabbā obhāsate disā.
```

<p rend="hangnum">§550.</p>

```
‘‘Jīvate vāpi sappañño, api vittaparikkhayo;
```

```
Paññāya ca alābhena, vittavāpi na jīvati.
```

<p rend="hangnum">§551.</p>

```
‘‘Paññā sutavinicchinī, paññā kittisilokavaddhanī;
```

```
Paññāsahito naro idha, api dukkhesu sukhāni vindati.
```

<p rend="hangnum">§552.</p>

```
‘‘Nāyaṃ ajjatano dhammo, nacchero napi abbhuto;
```

```
Yattha jāyetha mīyetha, tattha kiṃ viya abbhutaṃ.
```

<p rend="hangnum">§553.</p>

```
‘‘Anantaraṃ hi jātassa, jīvitā maraṇaṃ dhuvaṃ;
```

```
Jātā jātā marantīdha, evaṃdhammā hi pāṇino.
```

<p rend="hangnum">§554.</p>

```
‘‘Na <pb ed="M" n="0.0303" /> hetadatthāya matassa hoti, yaṃ jīvitatthaṃ paraporisānaṃ;
```

```
Matamhi ruṇṇaṃ na yaso na lokyaṃ, na <pb ed="T" n="0.0351" /> vaṇṇitaṃ samaṇabrāhmaṇehi.
```

<p rend="hangnum">§555.</p>

```
‘‘Cakkhuṃ sarīraṃ upahanti tena <note>upahanti ruṇṇaṃ (sī.), upahanti roṇṇaṃ (syā. pī.)</note>, nihīyati vaṇṇabalaṃ matī ca;
```

```
Ānandino tassa disā bhavanti, hitesino nāssa sukhī bhavanti.
```

<p rend="hangnum">§556.</p>

```
‘‘Tasmā hi iccheyya kule vasante, medhāvino ceva bahussute ca;
```

```
Yesaṃ <pb ed="P" n="0.0059" /> hi paññāvibhavena kiccaṃ, taranti nāvāya nadiṃva puṇṇa’’nti.
```

… Mahākappino thero….

#### 4. Cūḷapanthakattheragāthā

<p rend="hangnum">§557.</p>

```
‘‘Dandhā mayhaṃ gatī āsi, paribhūto pure ahaṃ;
```

```
Bhātā ca maṃ paṇāmesi, ‘gaccha dāni tuvaṃ gharaṃ’.
```

<p rend="hangnum">§558.</p>

```
‘‘Sohaṃ paṇāmito santo <note>bhātā (aṭṭha.)</note>, saṅghārāmassa koṭṭhake;
```

```
Dummano tattha aṭṭhāsiṃ, sāsanasmiṃ apekkhavā.
```

<p rend="hangnum">§559.</p>

```
‘‘Bhagavā tattha āgacchi <note>āgañchi (sī. pī.)</note>, sīsaṃ mayhaṃ parāmasi;
```

```
Bāhāya maṃ gahetvāna, saṅghārāmaṃ pavesayi.
```

<p rend="hangnum">§560.</p>

```
‘‘Anukampāya me satthā, pādāsi pādapuñchaniṃ;
```

```
‘Etaṃ suddhaṃ adhiṭṭhehi, ekamantaṃ svadhiṭṭhitaṃ’.
```

<p rend="hangnum">§561.</p>

```
‘‘Tassāhaṃ vacanaṃ sutvā, vihāsiṃ sāsane rato;
```

```
Samādhiṃ <pb ed="T" n="0.0352" /> paṭipādesiṃ, uttamatthassa pattiyā.
```

<p rend="hangnum">§562.</p>

```
‘‘Pubbenivāsaṃ <pb ed="V" n="0.0239" /> jānāmi, dibbacakkhu visodhitaṃ;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§563.</p>

```
‘‘Sahassakkhattumattānaṃ<pb ed="M" n="0.0304" />, nimminitvāna panthako;
```

```
Nisīdambavane ramme, yāva kālappavedanā.
```

<p rend="hangnum">§564.</p>

```
‘‘Tato me satthā pāhesi, dūtaṃ kālappavedakaṃ;
```

```
Paveditamhi kālamhi, vehāsādupasaṅkamiṃ <note>vehāsānupasaṅkamiṃ (syā. ka.)</note>.
```

<p rend="hangnum">§565.</p>

```
‘‘Vanditvā satthuno pāde, ekamantaṃ nisīdahaṃ;
```

```
Nisinnaṃ maṃ viditvāna, atha satthā paṭiggahi.
```

<p rend="hangnum">§566.</p>

```
‘‘Āyāgo sabbalokassa, āhutīnaṃ paṭiggaho;
```

```
Puññakkhettaṃ manussānaṃ, paṭigaṇhittha dakkhiṇa’’nti.
```

… Cūḷapanthako thero….

#### 5. Kappattheragāthā

<p rend="hangnum">§567.</p>

```
‘‘Nānākulamalasampuṇṇo, mahāukkārasambhavo;
```

```
Candanikaṃva paripakkaṃ, mahāgaṇḍo mahāvaṇo.
```

<p rend="hangnum">§568.</p>

```
‘‘Pubbaruhirasampuṇṇo, gūthakūpena gāḷhito <note>gūthakūpe nigāḷhito (syā. pī. ka.)</note>;
```

```
Āpopaggharaṇo kāyo, sadā sandati pūtikaṃ.
```

<p rend="hangnum">§569.</p>

```
‘‘Saṭṭhikaṇḍarasambandho<pb ed="P" n="0.0060" />, maṃsalepanalepito;
```

```
Cammakañcukasannaddho, pūtikāyo niratthako.
```

<p rend="hangnum">§570.</p>

```
‘‘Aṭṭhisaṅghātaghaṭito, nhārusuttanibandhano;
```

```
Nekesaṃ saṃgatībhāvā, kappeti iriyāpathaṃ.
```

<p rend="hangnum">§571.</p>

```
‘‘Dhuvappayāto <pb ed="T" n="0.0353" /> maraṇāya, maccurājassa santike;
```

```
Idheva chaḍḍayitvāna, yenakāmaṅgamo naro.
```

<p rend="hangnum">§572.</p>

```
‘‘Avijjāya nivuto kāyo, catuganthena ganthito;
```

```
Oghasaṃsīdano kāyo, anusayajālamotthato.
```

<p rend="hangnum">§573.</p>

```
‘‘Pañcanīvaraṇe yutto, vitakkena samappito;
```

```
Taṇhāmūlenānugato, mohacchādanachādito.
```

<p rend="hangnum">§574.</p>

```
‘‘Evāyaṃ vattate kāyo, kammayantena yantito;
```

```
Sampatti ca vipatyantā, nānābhāvo vipajjati.
```

<p rend="hangnum">§575.</p>

```
‘‘Yemaṃ <pb ed="M" n="0.0305" /><pb ed="V" n="0.0240" /> kāyaṃ mamāyanti, andhabālā puthujjanā;
```

```
Vaḍḍhenti kaṭasiṃ ghoraṃ, ādiyanti punabbhavaṃ.
```

<p rend="hangnum">§576.</p>

```
‘‘Yemaṃ kāyaṃ vivajjenti, gūthalittaṃva pannagaṃ;
```

```
Bhavamūlaṃ vamitvāna, parinibbissantināsavā’’ti <note>parinibbantunāsavā (sī.)</note>.
```

… Kappo thero….

#### 6. Vaṅgantaputtaupasenattheragāthā

<p rend="hangnum">§577.</p>

```
‘‘Vivittaṃ appanigghosaṃ, vāḷamiganisevitaṃ;
```

```
Seve senāsanaṃ bhikkhu, paṭisallānakāraṇā.
```

<p rend="hangnum">§578.</p>

```
‘‘Saṅkārapuñjā āhatvā <note>āhitvā (ka.)</note>, susānā rathiyāhi ca;
```

```
Tato saṅghāṭikaṃ katvā, lūkhaṃ dhāreyya cīvaraṃ.
```

<p rend="hangnum">§579.</p>

```
‘‘Nīcaṃ manaṃ karitvāna, sapadānaṃ kulā kulaṃ;
```

```
Piṇḍikāya care bhikkhu, guttadvāro susaṃvuto.
```

<p rend="hangnum">§580.</p>

```
‘‘Lūkhenapi vā <note>lūkhenapi ca (bahūsu)</note> santusse, nāññaṃ patthe rasaṃ bahuṃ;
```

```
Rasesu <pb ed="T" n="0.0354" /> anugiddhassa, jhāne na ramatī mano.
```

<p rend="hangnum">§581.</p>

```
‘‘Appiccho ceva santuṭṭho, pavivitto vase muni;
```

```
Asaṃsaṭṭho gahaṭṭhehi, anāgārehi cūbhayaṃ.
```

<p rend="hangnum">§582.</p>

```
‘‘Yathā jaḷo va mūgo va, attānaṃ dassaye tathā;
```

```
Nātivelaṃ sambhāseyya, saṅghamajjhamhi paṇḍito.
```

<p rend="hangnum">§583.</p>

```
‘‘Na so upavade kañci, upaghātaṃ vivajjaye;
```

```
Saṃvuto pātimokkhasmiṃ, mattaññū cassa bhojane.
```

<p rend="hangnum">§584.</p>

```
‘‘Suggahītanimittassa, cittassuppādakovido;
```

```
Samaṃ anuyuñjeyya, kālena ca vipassanaṃ.
```

<p rend="hangnum">§585.</p>

```
‘‘Vīriyasātaccasampanno<pb ed="P" n="0.0061" />, yuttayogo sadā siyā;
```

```
Na ca appatvā dukkhantaṃ, vissāsaṃ eyya paṇḍito.
```

<p rend="hangnum">§586.</p>

```
‘‘Evaṃ viharamānassa, suddhikāmassa bhikkhuno;
```

```
Khīyanti āsavā sabbe, nibbutiñcādhigacchatī’’ti.
```

… Upaseno vaṅgantaputto thero….

#### 7. (Apara)-gotamattheragāthā

<p rend="hangnum">§587.</p>

```
‘‘Vijāneyya <pb ed="M" n="0.0306" /><pb ed="V" n="0.0241" /> sakaṃ atthaṃ, avalokeyyātha pāvacanaṃ;
```

```
Yañcettha assa patirūpaṃ, sāmaññaṃ ajjhupagatassa.
```

<p rend="hangnum">§588.</p>

```
‘‘Mittaṃ idha ca kalyāṇaṃ, sikkhā vipulaṃ samādānaṃ;
```

```
Sussūsā ca garūnaṃ, etaṃ samaṇassa patirūpaṃ.
```

<p rend="hangnum">§589.</p>

```
‘‘Buddhesu sagāravatā, dhamme apaciti yathābhūtaṃ;
```

```
Saṅghe <pb ed="T" n="0.0355" /> ca cittikāro, etaṃ samaṇassa patirūpaṃ.
```

<p rend="hangnum">§590.</p>

```
‘‘Ācāragocare yutto, ājīvo sodhito agārayho;
```

```
Cittassa ca saṇṭhapanaṃ, etaṃ samaṇassa patirūpaṃ.
```

<p rend="hangnum">§591.</p>

```
‘‘Cārittaṃ atha vārittaṃ, iriyāpathiyaṃ pasādaniyaṃ;
```

```
Adhicitte ca āyogo, etaṃ samaṇassa patirūpaṃ.
```

<p rend="hangnum">§592.</p>

```
‘‘Āraññakāni senāsanāni, pantāni appasaddāni;
```

```
Bhajitabbāni muninā, etaṃ samaṇassa patirūpaṃ.
```

<p rend="hangnum">§593.</p>

```
‘‘Sīlañca bāhusaccañca, dhammānaṃ pavicayo yathābhūtaṃ;
```

```
Saccānaṃ abhisamayo, etaṃ samaṇassa patirūpaṃ.
```

<p rend="hangnum">§594.</p>

```
‘‘Bhāveyya ca aniccanti, anattasaññaṃ asubhasaññañca;
```

```
Lokamhi ca anabhiratiṃ, etaṃ samaṇassa patirūpaṃ.
```

<p rend="hangnum">§595.</p>

```
‘‘Bhāveyya ca bojjhaṅge, iddhipādāni indriyāni balāni;
```

```
Aṭṭhaṅgamaggamariyaṃ, etaṃ samaṇassa patirūpaṃ.
```

<p rend="hangnum">§596.</p>

```
‘‘Taṇhaṃ pajaheyya muni, samūlake āsave padāleyya;
```

```
Vihareyya vippamutto, etaṃ samaṇassa patirūpa’’nti.
```

… Gotamo thero….

<trailer rend="centre">Dasakanipāto niṭṭhito.</trailer>

Tatruddānaṃ –

```
Kāḷudāyī ca so thero, ekavihārī ca kappino;
```

```
Cūḷapanthako kappo ca, upaseno ca gotamo;
```

```
Sattime dasake therā, gāthāyo cettha sattatīti.
```

### 11. Ekādasanipāto

#### 1. Saṃkiccattheragāthā

<p rend="hangnum">§597.</p>

```
‘‘Kiṃ <pb ed="T" n="0.0356" /><pb ed="M" n="0.0307" /><pb ed="V" n="0.0242" /><pb ed="P" n="0.0062" /> tavattho vane tāta, ujjuhānova pāvuse;
```

```
Verambhā ramaṇīyā te, paviveko hi jhāyinaṃ.
```

<p rend="hangnum">§598.</p>

```
‘‘Yathā abbhāni verambho, vāto nudati pāvuse;
```

```
Saññā me abhikiranti, vivekapaṭisaññutā.
```

<p rend="hangnum">§599.</p>

```
‘‘Apaṇḍaro aṇḍasambhavo, sīvathikāya niketacāriko;
```

```
Uppādayateva me satiṃ, sandehasmiṃ virāganissitaṃ.
```

<p rend="hangnum">§600.</p>

```
‘‘Yañca aññe na rakkhanti, yo ca aññe na rakkhati;
```

```
Sa ve bhikkhu sukhaṃ seti, kāmesu anapekkhavā.
```

<p rend="hangnum">§601.</p>

```
‘‘Acchodikā puthusilā, gonaṅgulamigāyutā;
```

```
Ambusevālasañchannā, te selā ramayanti maṃ.
```

<p rend="hangnum">§602.</p>

```
‘‘Vasitaṃ me araññesu, kandarāsu guhāsu ca;
```

```
Senāsanesu pantesu, vāḷamiganisevite.
```

<p rend="hangnum">§603.</p>

```
‘‘‘Ime haññantu vajjhantu, dukkhaṃ pappontu pāṇino’;
```

```
Saṅkappaṃ nābhijānāmi, anariyaṃ dosasaṃhitaṃ.
```

<p rend="hangnum">§604.</p>

```
‘‘Pariciṇṇo mayā satthā, kataṃ buddhassa sāsanaṃ;
```

```
Ohito garuko bhāro, bhavanetti samūhatā.
```

<p rend="hangnum">§605.</p>

```
‘‘Yassa catthāya <note>yassatthāya (sī.)</note> pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo.
```

<p rend="hangnum">§606.</p>

```
‘‘Nābhinandāmi <pb ed="T" n="0.0357" /> maraṇaṃ, nābhinandāmi jīvitaṃ;
```

```
Kālañca paṭikaṅkhāmi, nibbisaṃ bhatako yathā.
```

<p rend="hangnum">§607.</p>

```
‘‘Nābhinandāmi <pb ed="M" n="0.0308" /><pb ed="V" n="0.0243" /> maraṇaṃ, nābhinandāmi jīvitaṃ;
```

```
Kālañca paṭikaṅkhāmi, sampajāno patissato’’ti.
```

… Saṃkicco thero….

<trailer rend="centre">Ekādasanipāto niṭṭhito.</trailer>

Tatruddānaṃ –

```
Saṃkiccathero ekova, katakicco anāsavo;
```

```
Ekādasanipātamhi, gāthā ekādaseva cāti.
```

### 12. Dvādasakanipāto

#### 1. Sīlavattheragāthā

<p rend="hangnum">§608.</p>

```
‘‘Sīlamevidha <pb ed="M" n="0.0309" /><pb ed="V" n="0.0244" /><pb ed="P" n="0.0063" /> sikkhetha, asmiṃ loke susikkhitaṃ;
```

```
Sīlaṃ hi sabbasampattiṃ, upanāmeti sevitaṃ.
```

<p rend="hangnum">§609.</p>

```
‘‘Sīlaṃ rakkheyya medhāvī, patthayāno tayo sukhe;
```

```
Pasaṃsaṃ vittilābhañca, pecca sagge pamodanaṃ <note>pecca sagge ca modanaṃ (sī. pī.)</note>.
```

<p rend="hangnum">§610.</p>

```
‘‘Sīlavā hi bahū mitte, saññamenādhigacchati;
```

```
Dussīlo pana mittehi, dhaṃsate pāpamācaraṃ.
```

<p rend="hangnum">§611.</p>

```
‘‘Avaṇṇañca akittiñca, dussīlo labhate naro;
```

```
Vaṇṇaṃ kittiṃ pasaṃsañca, sadā labhati sīlavā.
```

<p rend="hangnum">§612.</p>

```
‘‘Ādi <pb ed="T" n="0.0358" /> sīlaṃ patiṭṭhā ca, kalyāṇānañca mātukaṃ;
```

```
Pamukhaṃ sabbadhammānaṃ, tasmā sīlaṃ visodhaye.
```

<p rend="hangnum">§613.</p>

```
‘‘Velā ca saṃvaraṃ sīlaṃ <note>saṃvaro sīlaṃ (sī.), saṃvarasīlaṃ (sī. aṭṭha.)</note>, cittassa abhihāsanaṃ;
```

```
Titthañca sabbabuddhānaṃ, tasmā sīlaṃ visodhaye.
```

<p rend="hangnum">§614.</p>

```
‘‘Sīlaṃ balaṃ appaṭimaṃ, sīlaṃ āvudhamuttamaṃ;
```

```
Sīlamābharaṇaṃ seṭṭhaṃ, sīlaṃ kavacamabbhutaṃ.
```

<p rend="hangnum">§615.</p>

```
‘‘Sīlaṃ setu mahesakkho, sīlaṃ gandho anuttaro;
```

```
Sīlaṃ vilepanaṃ seṭṭhaṃ, yena vāti disodisaṃ.
```

<p rend="hangnum">§616.</p>

```
‘‘Sīlaṃ sambalamevaggaṃ, sīlaṃ pātheyyamuttamaṃ;
```

```
Sīlaṃ seṭṭho ativāho, yena yāti disodisaṃ.
```

<p rend="hangnum">§617.</p>

```
‘‘Idheva nindaṃ labhati, peccāpāye ca dummano;
```

```
Sabbattha dummano bālo, sīlesu asamāhito.
```

<p rend="hangnum">§618.</p>

```
‘‘Idheva kittiṃ labhati, pecca sagge ca summano;
```

```
Sabbattha sumano dhīro, sīlesu susamāhito.
```

<p rend="hangnum">§619.</p>

```
‘‘Sīlameva <pb ed="V" n="0.0245" /> idha aggaṃ, paññavā pana uttamo;
```

```
Manussesu ca devesu, sīlapaññāṇato jaya’’nti.
```

… Sīlavo thero….

#### 2. Sunītattheragāthā

<p rend="hangnum">§620.</p>

```
‘‘Nīce <pb ed="M" n="0.0310" /> kulamhi jātohaṃ, daliddo appabhojano;
```

```
Hīnakammaṃ <note>hīnaṃ kammaṃ (syā.)</note> mamaṃ āsi, ahosiṃ pupphachaḍḍako.
```

<p rend="hangnum">§621.</p>

```
‘‘Jigucchito <pb ed="T" n="0.0359" /> manussānaṃ, paribhūto ca vambhito;
```

```
Nīcaṃ manaṃ karitvāna, vandissaṃ bahukaṃ janaṃ.
```

<p rend="hangnum">§622.</p>

```
‘‘Athaddasāsiṃ <pb ed="P" n="0.0064" /> sambuddhaṃ, bhikkhusaṅghapurakkhataṃ;
```

```
Pavisantaṃ mahāvīraṃ, magadhānaṃ puruttamaṃ.
```

<p rend="hangnum">§623.</p>

```
‘‘Nikkhipitvāna byābhaṅgiṃ, vandituṃ upasaṅkamiṃ;
```

```
Mameva anukampāya, aṭṭhāsi purisuttamo.
```

<p rend="hangnum">§624.</p>

```
‘‘Vanditvā satthuno pāde, ekamantaṃ ṭhito tadā;
```

```
Pabbajjaṃ ahamāyāciṃ, sabbasattānamuttamaṃ.
```

<p rend="hangnum">§625.</p>

```
‘‘Tato kāruṇiko satthā, sabbalokānukampako;
```

```
‘Ehi bhikkhū’ti maṃ āha, sā me āsūpasampadā.
```

<p rend="hangnum">§626.</p>

```
‘‘Sohaṃ eko araññasmiṃ, viharanto atandito;
```

```
Akāsiṃ satthuvacanaṃ, yathā maṃ ovadī jino.
```

<p rend="hangnum">§627.</p>

```
‘‘Rattiyā paṭhamaṃ yāmaṃ, pubbajātimanussariṃ;
```

```
Rattiyā majjhimaṃ yāmaṃ, dibbacakkhuṃ visodhayiṃ <note>dibbacakkhu visodhitaṃ (ka.)</note>;
```

```
Rattiyā pacchime yāme, tamokhandhaṃ padālayiṃ.
```

<p rend="hangnum">§628.</p>

```
‘‘Tato ratyā vivasāne, sūriyassuggamanaṃ pati;
```

```
Indo brahmā ca āgantvā, maṃ namassiṃsu pañjalī.
```

<p rend="hangnum">§629.</p>

```
‘‘‘Namo te purisājañña, namo te purisuttama;
```

```
Yassa te āsavā khīṇā, dakkhiṇeyyosi mārisa’.
```

<p rend="hangnum">§630.</p>

```
‘‘Tato <pb ed="T" n="0.0360" /> disvāna maṃ satthā, devasaṅghapurakkhataṃ;
```

```
Sitaṃ pātukaritvāna, imamatthaṃ abhāsatha.
```

<p rend="hangnum">§631.</p>

```
<note>su. ni. 660 suttanipātepi</note> ‘‘‘Tapena <pb ed="M" n="0.0311" /><pb ed="V" n="0.0246" /> brahmacariyena, saṃyamena damena ca;
```

```
Etena brāhmaṇo hoti, etaṃ brāhmaṇamuttama’’’nti.
```

… Sunīto thero….

<trailer rend="centre">Dvādasakanipāto niṭṭhito.</trailer>

Tatruddānaṃ –

```
Sīlavā ca sunīto ca, therā dve te mahiddhikā;
```

```
Dvādasamhi nipātamhi, gāthāyo catuvīsatīti.
```

### 13. Terasanipāto

#### 1. Soṇakoḷivisattheragāthā

<p rend="hangnum">§632.</p>

```
‘‘Yāhu <pb ed="M" n="0.0312" /><pb ed="V" n="0.0247" /><pb ed="P" n="0.0065" /> raṭṭhe samukkaṭṭho, rañño aṅgassa paddhagū <note>patthagū (syā.), paṭṭhagū (ka.)</note>;
```

```
Svājja dhammesu ukkaṭṭho, soṇo dukkhassa pāragū.
```

<p rend="hangnum">§633.</p>

```
‘‘Pañca chinde pañca jahe, pañca cuttari bhāvaye;
```

```
Pañcasaṅgātigo bhikkhu, oghatiṇṇoti vuccati.
```

<p rend="hangnum">§634.</p>

```
‘‘Unnaḷassa pamattassa, bāhirāsassa <note>bāhirāsayassa (ka.)</note> bhikkhuno;
```

```
Sīlaṃ samādhi paññā ca, pāripūriṃ na gacchati.
```

<p rend="hangnum">§635.</p>

```
‘‘Yañhi kiccaṃ apaviddhaṃ <note>tadapaviddhaṃ (sī. syā.)</note>, akiccaṃ pana karīyati;
```

```
Unnaḷānaṃ <pb ed="T" n="0.0361" /> pamattānaṃ, tesaṃ vaḍḍhanti āsavā.
```

<p rend="hangnum">§636.</p>

```
‘‘Yesañca susamāraddhā, niccaṃ kāyagatā sati;
```

```
Akiccaṃ te na sevanti, kicce sātaccakārino;
```

```
Satānaṃ sampajānānaṃ, atthaṃ gacchanti āsavā.
```

<p rend="hangnum">§637.</p>

```
‘‘Ujumaggamhi akkhāte, gacchatha mā nivattatha;
```

```
Attanā codayattānaṃ, nibbānamabhihāraye.
```

<p rend="hangnum">§638.</p>

```
‘‘Accāraddhamhi vīriyamhi, satthā loke anuttaro;
```

```
Vīṇopamaṃ karitvā me, dhammaṃ desesi cakkhumā;
```

```
Tassāhaṃ vacanaṃ sutvā, vihāsiṃ sāsane rato.
```

<p rend="hangnum">§639.</p>

```
‘‘Samathaṃ paṭipādesiṃ, uttamatthassa pattiyā;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§640.</p>

```
‘‘Nekkhamme <note>nikkhame (ka.), nekkhammaṃ (mahāva. 244; a. ni. 6.55)</note> adhimuttassa, pavivekañca cetaso;
```

```
Abyāpajjhādhimuttassa <note>abyāpajjhādhimhattassa (ka.)</note>, upādānakkhayassa ca.
```

<p rend="hangnum">§641.</p>

```
‘‘Taṇhakkhayādhimuttassa, asammohañca cetaso;
```

```
Disvā āyatanuppādaṃ, sammā cittaṃ vimuccati.
```

<p rend="hangnum">§642.</p>

```
‘‘Tassa <pb ed="P" n="0.0066" /> sammā vimuttassa, santacittassa bhikkhuno;
```

```
Katassa paṭicayo natthi, karaṇīyaṃ na vijjati.
```

<p rend="hangnum">§643.</p>

```
‘‘Selo <pb ed="M" n="0.0313" /><pb ed="V" n="0.0248" /> yathā ekaghano <note>ekaghano (ka.)</note>, vātena na samīrati;
```

```
Evaṃ rūpā rasā saddā, gandhā phassā ca kevalā.
```

<p rend="hangnum">§644.</p>

```
‘‘Iṭṭhā <pb ed="T" n="0.0362" /> dhammā aniṭṭhā ca, nappavedhenti tādino;
```

```
Ṭhitaṃ cittaṃ visaññuttaṃ, vayañcassānupassatī’’ti.
```

… Soṇo koḷiviso thero….

<trailer rend="centre">Terasanipāto niṭṭhito.</trailer>

Tatruddānaṃ –

```
Soṇo koḷiviso thero, ekoyeva mahiddhiko;
```

```
Terasamhi nipātamhi, gāthāyo cettha terasāti.
```

### 14. Cuddasakanipāto

#### 1. Khadiravaniyarevatattheragāthā

<p rend="hangnum">§645.</p>

```
‘‘Yadā <pb ed="M" n="0.0314" /><pb ed="V" n="0.0249" /><pb ed="P" n="0.0067" /> ahaṃ pabbajito, agārasmānagāriyaṃ;
```

```
Nābhijānāmi saṅkappaṃ, anariyaṃ dosasaṃhitaṃ.
```

<p rend="hangnum">§646.</p>

```
‘‘‘Ime haññantu vajjhantu, dukkhaṃ pappontu pāṇino’;
```

```
Saṅkappaṃ nābhijānāmi, imasmiṃ dīghamantare.
```

<p rend="hangnum">§647.</p>

```
‘‘Mettañca abhijānāmi, appamāṇaṃ subhāvitaṃ;
```

```
Anupubbaṃ paricitaṃ, yathā buddhena desitaṃ.
```

<p rend="hangnum">§648.</p>

```
‘‘Sabbamitto sabbasakho, sabbabhūtānukampako;
```

```
Mettacittañca <note>mettaṃ cittaṃ (sī. syā.)</note> bhāvemi, abyāpajjarato <note>abyāpajjharato (sī. syā.)</note> sadā.
```

<p rend="hangnum">§649.</p>

```
‘‘Asaṃhīraṃ asaṃkuppaṃ, cittaṃ āmodayāmahaṃ;
```

```
Brahmavihāraṃ bhāvemi, akāpurisasevitaṃ.
```

<p rend="hangnum">§650.</p>

```
‘‘Avitakkaṃ <pb ed="T" n="0.0363" /> samāpanno, sammāsambuddhasāvako;
```

```
Ariyena tuṇhībhāvena, upeto hoti tāvade.
```

<p rend="hangnum">§651.</p>

```
‘‘Yathāpi pabbato selo, acalo suppatiṭṭhito;
```

```
Evaṃ mohakkhayā bhikkhu, pabbatova na vedhati.
```

<p rend="hangnum">§652.</p>

```
‘‘Anaṅgaṇassa posassa, niccaṃ sucigavesino;
```

```
Vālaggamattaṃ pāpassa, abbhamattaṃva khāyati.
```

<p rend="hangnum">§653.</p>

```
‘‘Nagaraṃ yathā paccantaṃ, guttaṃ santarabāhiraṃ;
```

```
Evaṃ gopetha attānaṃ, khaṇo vo mā upaccagā.
```

<p rend="hangnum">§654.</p>

```
‘‘Nābhinandāmi maraṇaṃ, nābhinandāmi jīvitaṃ;
```

```
Kālañca paṭikaṅkhāmi, nibbisaṃ bhatako yathā.
```

<p rend="hangnum">§655.</p>

```
‘‘Nābhinandāmi maraṇaṃ…pe… sampajāno patissato.
```

<p rend="hangnum">§656.</p>

```
‘‘Pariciṇṇo mayā satthā, kataṃ buddhassa sāsanaṃ;
```

```
Ohito garuko bhāro, bhavanetti samūhatā.
```

<p rend="hangnum">§657.</p>

```
‘‘Yassa <pb ed="M" n="0.0315" /><pb ed="V" n="0.0250" /> catthāya pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo.
```

<p rend="hangnum">§658.</p>

```
‘‘Sampādethappamādena, esā me anusāsanī;
```

```
Handāhaṃ parinibbissaṃ, vippamuttomhi sabbadhī’’ti.
```

… Khadiravaniyarevato thero….

#### 2. Godattattheragāthā

<p rend="hangnum">§659.</p>

```
‘‘Yathāpi bhaddo ājañño, dhure yutto dhurassaho <note>dhurāsaho (aṭṭha.)</note>;
```

```
Mathito <pb ed="T" n="0.0364" /> atibhārena, saṃyugaṃ nātivattati.
```

<p rend="hangnum">§660.</p>

```
‘‘Evaṃ paññāya ye tittā, samuddo vārinā yathā;
```

```
Na pare atimaññanti, ariyadhammova pāṇinaṃ.
```

<p rend="hangnum">§661.</p>

```
‘‘Kāle <pb ed="P" n="0.0068" /> kālavasaṃ pattā, bhavābhavavasaṃ gatā;
```

```
Narā dukkhaṃ nigacchanti, tedha socanti māṇavā <note>mānavā (sī.)</note>.
```

<p rend="hangnum">§662.</p>

```
‘‘Unnatā sukhadhammena, dukkhadhammena conatā;
```

```
Dvayena bālā haññanti, yathābhūtaṃ adassino.
```

<p rend="hangnum">§663.</p>

```
‘‘Ye ca dukkhe sukhasmiñca, majjhe sibbinimaccagū;
```

```
Ṭhitā te indakhīlova, na te unnataonatā.
```

<p rend="hangnum">§664.</p>

```
‘‘Na heva lābhe nālābhe, na yase na ca kittiyā;
```

```
Na nindāyaṃ pasaṃsāya, na te dukkhe sukhamhi.
```

<p rend="hangnum">§665.</p>

```
‘‘Sabbattha te na limpanti, udabinduva pokkhare;
```

```
Sabbattha sukhitā dhīrā, sabbattha aparājitā.
```

<p rend="hangnum">§666.</p>

```
‘‘Dhammena ca alābho yo, yo ca lābho adhammiko;
```

```
Alābho dhammiko seyyo, yaṃ ce lābho adhammiko.
```

<p rend="hangnum">§667.</p>

```
‘‘Yaso ca appabuddhīnaṃ, viññūnaṃ ayaso ca yo;
```

```
Ayasova seyyo viññūnaṃ, na yaso appabuddhinaṃ.
```

<p rend="hangnum">§668.</p>

```
‘‘Dummedhehi <pb ed="M" n="0.0316" /> pasaṃsā ca, viññūhi garahā ca yā;
```

```
Garahāva seyyo viññūhi, yaṃ ce bālappasaṃsanā.
```

<p rend="hangnum">§669.</p>

```
‘‘Sukhañca <pb ed="T" n="0.0365" /><pb ed="V" n="0.0251" /> kāmamayikaṃ, dukkhañca pavivekiyaṃ;
```

```
Pavivekadukkhaṃ seyyo, yaṃ ce kāmamayaṃ sukhaṃ.
```

<p rend="hangnum">§670.</p>

```
‘‘Jīvitañca adhammena, dhammena maraṇañca yaṃ;
```

```
Maraṇaṃ dhammikaṃ seyyo, yaṃ ce jīve adhammikaṃ.
```

<p rend="hangnum">§671.</p>

```
‘‘Kāmakopappahīnā ye, santacittā bhavābhave;
```

```
Caranti loke asitā, natthi tesaṃ piyāpiyaṃ.
```

<p rend="hangnum">§672.</p>

```
‘‘Bhāvayitvāna bojjhaṅge, indriyāni balāni ca;
```

```
Pappuyya paramaṃ santiṃ, parinibbantināsavā’’ti.
```

… Godatto thero….

<trailer rend="centre">Cuddasakanipāto niṭṭhito.</trailer>

Tatruddānaṃ –

```
Revato ceva godatto, therā dve te mahiddhikā;
```

```
Cuddasamhi nipātamhi, gāthāyo aṭṭhavīsatīti.
```

### 15. Soḷasakanipāto

#### 1. Aññāsikoṇḍaññattheragāthā

<p rend="hangnum">§673.</p>

```
‘‘Esa <pb ed="M" n="0.0317" /><pb ed="V" n="0.0252" /><pb ed="P" n="0.0069" /> bhiyyo pasīdāmi, sutvā dhammaṃ mahārasaṃ;
```

```
Virāgo desito dhammo, anupādāya sabbaso.
```

<p rend="hangnum">§674.</p>

```
‘‘Bahūni loke citrāni, asmiṃ pathavimaṇḍale;
```

```
Mathenti <pb ed="T" n="0.0366" /> maññe saṅkappaṃ, subhaṃ rāgūpasaṃhitaṃ.
```

<p rend="hangnum">§675.</p>

```
‘‘Rajamuhatañca vātena, yathā meghopasammaye;
```

```
Evaṃ sammanti saṅkappā, yadā paññāya passati.
```

<p rend="hangnum">§676.</p>

```
<note>dha. pa. 277 dhammapade</note> ‘‘Sabbe saṅkhārā aniccāti, yadā paññāya passati;
```

```
Atha nibbindati dukkhe, esa maggo visuddhiyā.
```

<p rend="hangnum">§677 .</p>

```
<note>dha. pa. 278 dhammapade</note> ‘‘Sabbe saṅkhārā dukkhāti, yadā paññāya passati
```

```
Atha nibbindati dukkhe, esa maggo visuddhiyā.
```

<p rend="hangnum">§678.</p>

```
<note>dha. pa. 279 dhammapade</note> ‘‘Sabbe dhammā anattāti, yadā paññāya passati;
```

```
Atha nibbindati dukkhe, esa maggo visuddhiyā.
```

<p rend="hangnum">§679.</p>

```
‘‘Buddhānubuddho yo thero, koṇḍañño tibbanikkamo;
```

```
Pahīnajātimaraṇo, brahmacariyassa kevalī.
```

<p rend="hangnum">§680.</p>

```
‘‘Oghapāso daḷhakhilo <note>daḷho khilo (syā. ka.)</note>, pabbato duppadālayo;
```

```
Chetvā khilañca pāsañca, selaṃ bhetvāna <note>chetvāna (ka.)</note> dubbhidaṃ;
```

```
Tiṇṇo pāraṅgato jhāyī, mutto so mārabandhanā.
```

<p rend="hangnum">§681.</p>

```
‘‘Uddhato capalo bhikkhu, mitte āgamma pāpake;
```

```
Saṃsīdati mahoghasmiṃ, ūmiyā paṭikujjito.
```

<p rend="hangnum">§682.</p>

```
‘‘Anuddhato acapalo, nipako saṃvutindriyo;
```

```
Kalyāṇamitto medhāvī, dukkhassantakaro siyā.
```

<p rend="hangnum">§683.</p>

```
‘‘Kālapabbaṅgasaṅkāso, kiso dhamanisanthato;
```

```
Mattaññū <pb ed="T" n="0.0367" /> annapānasmiṃ, adīnamanaso naro.
```

<p rend="hangnum">§684.</p>

```
‘‘Phuṭṭho <pb ed="V" n="0.0253" /> ḍaṃsehi makasehi, araññasmiṃ brahāvane;
```

```
Nāgo saṅgāmasīseva, sato tatrādhivāsaye.
```

<p rend="hangnum">§685.</p>

```
‘‘Nābhinandāmi <pb ed="M" n="0.0318" /> maraṇaṃ…pe… nibbisaṃ bhatako yathā.
```

<p rend="hangnum">§686.</p>

```
‘‘Nābhinandāmi maraṇaṃ…pe… sampajāno patissato.
```

<p rend="hangnum">§687.</p>

```
‘‘Pariciṇṇo mayā satthā…pe… bhavanetti samūhatā.
```

<p rend="hangnum">§688.</p>

```
‘‘Yassa catthāya pabbajito, agārasmānagāriyaṃ;
```

```
So me attho anuppatto, kiṃ me saddhivihārinā’’ti.
```

… Aññāsikoṇḍañño <note>aññākoṇḍañño (sī. syā.)</note> thero….

#### 2. Udāyittheragāthā

<p rend="hangnum">§689.</p>

```
<note>a. ni. 6.43</note> ‘‘Manussabhūtaṃ sambuddhaṃ, attadantaṃ samāhitaṃ;
```

```
Iriyamānaṃ brahmapathe, cittassūpasame rataṃ.
```

<p rend="hangnum">§690.</p>

```
‘‘Yaṃ manussā namassanti, sabbadhammāna pāraguṃ;
```

```
Devāpi taṃ namassanti, iti me arahato sutaṃ.
```

<p rend="hangnum">§691.</p>

```
‘‘Sabbasaṃyojanātītaṃ<pb ed="P" n="0.0070" />, vanā nibbanamāgataṃ;
```

```
Kāmehi nekkhammarataṃ <note>nikkhammarataṃ (ka.)</note>, muttaṃ selāva kañcanaṃ.
```

<p rend="hangnum">§692.</p>

```
‘‘Sa ve accaruci nāgo, himavāvaññe siluccaye;
```

```
Sabbesaṃ <pb ed="T" n="0.0368" /> nāganāmānaṃ, saccanāmo anuttaro.
```

<p rend="hangnum">§693.</p>

```
‘‘Nāgaṃ vo kittayissāmi, na hi āguṃ karoti so;
```

```
Soraccaṃ avihiṃsā ca, pādā nāgassa te duve.
```

<p rend="hangnum">§694.</p>

```
‘‘Sati ca sampajaññañca, caraṇā nāgassa tepare;
```

```
Saddhāhattho mahānāgo, upekkhāsetadantavā.
```

<p rend="hangnum">§695.</p>

```
‘‘Sati gīvā siro paññā, vīmaṃsā dhammacintanā;
```

```
Dhammakucchisamāvāso, viveko tassa vāladhi.
```

<p rend="hangnum">§696.</p>

```
‘‘So jhāyī assāsarato, ajjhattaṃ susamāhito;
```

```
Gacchaṃ samāhito nāgo, ṭhito nāgo samāhito.
```

<p rend="hangnum">§697.</p>

```
‘‘Sayaṃ samāhito nāgo, nisinnopi samāhito;
```

```
Sabbattha saṃvuto nāgo, esā nāgassa sampadā.
```

<p rend="hangnum">§698.</p>

```
‘‘Bhuñjati <pb ed="M" n="0.0319" /> anavajjāni, sāvajjāni na bhuñjati;
```

```
Ghāsamacchādanaṃ laddhā, sannidhiṃ parivajjayaṃ.
```

<p rend="hangnum">§699.</p>

```
‘‘Saṃyojanaṃ <pb ed="V" n="0.0254" /> aṇuṃ thūlaṃ, sabbaṃ chetvāna bandhanaṃ;
```

```
Yena yeneva gacchati, anapakkhova gacchati.
```

<p rend="hangnum">§700.</p>

```
‘‘Yathāpi udake jātaṃ, puṇḍarīkaṃ pavaḍḍhati;
```

```
Nopalippati toyena, sucigandhaṃ manoramaṃ.
```

<p rend="hangnum">§701.</p>

```
‘‘Tatheva ca loke jāto, buddho loke viharati;
```

```
Nopalippati lokena, toyena padumaṃ yathā.
```

<p rend="hangnum">§702.</p>

```
‘‘Mahāgini pajjalito, anāhāropasammati;
```

```
Aṅgāresu <pb ed="T" n="0.0369" /> ca santesu, nibbutoti pavuccati.
```

<p rend="hangnum">§703.</p>

```
‘‘Atthassāyaṃ viññāpanī, upamā viññūhi desitā;
```

```
Viññissanti mahānāgā, nāgaṃ nāgena desitaṃ.
```

<p rend="hangnum">§704.</p>

```
‘‘Vītarāgo vītadoso, vītamoho anāsavo;
```

```
Sarīraṃ vijahaṃ nāgo, parinibbissatyanāsavo’’ti.
```

… Udāyī thero….

<trailer rend="centre">Soḷasakanipāto niṭṭhito.</trailer>

Tatruddānaṃ –

```
Koṇḍañño ca udāyī ca, therā dve te mahiddhikā;
```

```
Soḷasamhi nipātamhi, gāthāyo dve ca tiṃsa cāti.
```

### 16. Vīsatinipāto

#### 1. Adhimuttattheragāthā

<p rend="hangnum">§705.</p>

```
‘‘Yaññatthaṃ <pb ed="M" n="0.0320" /><pb ed="V" n="0.0255" /><pb ed="P" n="0.0071" /> vā dhanatthaṃ vā, ye hanāma mayaṃ pure;
```

```
Avasesaṃ <note>avase taṃ (sī. aṭṭha. mūlapāṭho), avasesānaṃ (aṭṭha.?)</note> bhayaṃ hoti, vedhanti vilapanti ca.
```

<p rend="hangnum">§706.</p>

```
‘‘Tassa te natthi bhītattaṃ, bhiyyo vaṇṇo pasīdati;
```

```
Kasmā na paridevesi, evarūpe mahabbhaye.
```

<p rend="hangnum">§707.</p>

```
‘‘Natthi cetasikaṃ dukkhaṃ, anapekkhassa gāmaṇi;
```

```
Atikkantā bhayā sabbe, khīṇasaṃyojanassa ve.
```

<p rend="hangnum">§708.</p>

```
‘‘Khīṇāya bhavanettiyā, diṭṭhe dhamme yathātathe;
```

```
Na <pb ed="T" n="0.0370" /> bhayaṃ maraṇe hoti, bhāranikkhepane yathā.
```

<p rend="hangnum">§709.</p>

```
‘‘Suciṇṇaṃ brahmacariyaṃ me, maggo cāpi subhāvito;
```

```
Maraṇe me bhayaṃ natthi, rogānamiva saṅkhaye.
```

<p rend="hangnum">§710.</p>

```
‘‘Suciṇṇaṃ brahmacariyaṃ me, maggo cāpi subhāvito;
```

```
Nirassādā bhavā diṭṭhā, visaṃ pitvāva <note>pītvāva (sī.)</note> chaḍḍitaṃ.
```

<p rend="hangnum">§711.</p>

```
‘‘Pāragū anupādāno, katakicco anāsavo;
```

```
Tuṭṭho āyukkhayā hoti, mutto āghātanā yathā.
```

<p rend="hangnum">§712.</p>

```
‘‘Uttamaṃ dhammataṃ patto, sabbaloke anatthiko;
```

```
Ādittāva gharā mutto, maraṇasmiṃ na socati.
```

<p rend="hangnum">§713.</p>

```
‘‘Yadatthi saṅgataṃ kiñci, bhavo vā yattha labbhati;
```

```
Sabbaṃ anissaraṃ etaṃ, iti vuttaṃ mahesinā.
```

<p rend="hangnum">§714.</p>

```
‘‘Yo taṃ tathā pajānāti, yathā buddhena desitaṃ;
```

```
Na gaṇhāti bhavaṃ kiñci, sutattaṃva ayoguḷaṃ.
```

<p rend="hangnum">§715.</p>

```
‘‘Na me hoti ‘ahosi’nti, ‘bhavissa’nti na hoti me;
```

```
Saṅkhārā vigamissanti, tattha kā paridevanā.
```

<p rend="hangnum">§716.</p>

```
‘‘Suddhaṃ dhammasamuppādaṃ, suddhaṃ saṅkhārasantatiṃ;
```

```
Passantassa yathābhūtaṃ, na bhayaṃ hoti gāmaṇi.
```

<p rend="hangnum">§717.</p>

```
‘‘Tiṇakaṭṭhasamaṃ <pb ed="M" n="0.0321" /><pb ed="V" n="0.0256" /> lokaṃ, yadā paññāya passati;
```

```
Mamattaṃ so asaṃvindaṃ, ‘natthi me’ti na socati.
```

<p rend="hangnum">§718.</p>

```
‘‘Ukkaṇṭhāmi <pb ed="P" n="0.0072" /> sarīrena, bhavenamhi anatthiko;
```

```
Soyaṃ <pb ed="T" n="0.0371" /> bhijjissati kāyo, añño ca na bhavissati.
```

<p rend="hangnum">§719.</p>

```
‘‘Yaṃ vo kiccaṃ sarīrena, taṃ karotha yadicchatha;
```

```
Na me tappaccayā tattha, doso pemañca hehiti’’.
```

<p rend="hangnum">§720.</p>

```
Tassa taṃ vacanaṃ sutvā, abbhutaṃ lomahaṃsanaṃ;
```

```
Satthāni nikkhipitvāna, māṇavā etadabravuṃ.
```

<p rend="hangnum">§721.</p>

```
‘‘Kiṃ bhadante karitvāna, ko vā ācariyo tava;
```

```
Kassa sāsanamāgamma, labbhate taṃ asokatā’’.
```

<p rend="hangnum">§722.</p>

```
‘‘Sabbaññū sabbadassāvī, jino ācariyo mama;
```

```
Mahākāruṇiko satthā, sabbalokatikicchako.
```

<p rend="hangnum">§723.</p>

```
‘‘Tenāyaṃ desito dhammo, khayagāmī anuttaro;
```

```
Tassa sāsanamāgamma, labbhate taṃ asokatā’’.
```

<p rend="hangnum">§724.</p>

```
Sutvāna corā isino subhāsitaṃ, nikkhippa satthāni ca āvudhāni ca;
```

```
Tamhā ca kammā viramiṃsu eke, eke ca pabbajjamarocayiṃsu.
```

<p rend="hangnum">§725.</p>

```
Te pabbajitvā sugatassa sāsane, bhāvetva bojjhaṅgabalāni paṇḍitā;
```

```
Udaggacittā sumanā katindriyā, phusiṃsu nibbānapadaṃ asaṅkhatanti.
```

…Adhimutto thero….

#### 2. Pārāpariyattheragāthā

<p rend="hangnum">§726.</p>

```
‘‘Samaṇassa <pb ed="T" n="0.0372" /> ahu cintā, pārāpariyassa bhikkhuno;
```

```
Ekakassa nisinnassa, pavivittassa jhāyino.
```

<p rend="hangnum">§727.</p>

```
‘‘Kimānupubbaṃ puriso, kiṃ vataṃ kiṃ samācāraṃ;
```

```
Attano kiccakārīssa, na ca kañci viheṭhaye.
```

<p rend="hangnum">§728.</p>

```
‘‘Indriyāni <pb ed="M" n="0.0322" /> manussānaṃ, hitāya ahitāya ca;
```

```
Arakkhitāni ahitāya, rakkhitāni hitāya ca.
```

<p rend="hangnum">§729.</p>

```
‘‘Indriyāneva sārakkhaṃ, indriyāni ca gopayaṃ;
```

```
Attano kiccakārīssa, na ca kañci viheṭhaye.
```

<p rend="hangnum">§730.</p>

```
‘‘Cakkhundriyaṃ <pb ed="V" n="0.0257" /> ce rūpesu, gacchantaṃ anivārayaṃ;
```

```
Anādīnavadassāvī, so dukkhā na hi muccati.
```

<p rend="hangnum">§731.</p>

```
‘‘Sotindriyaṃ ce saddesu, gacchantaṃ anivārayaṃ;
```

```
Anādīnavadassāvī, so dukkhā na hi muccati.
```

<p rend="hangnum">§732.</p>

```
‘‘Anissaraṇadassāvī<pb ed="P" n="0.0073" />, gandhe ce paṭisevati;
```

```
Na so muccati dukkhamhā, gandhesu adhimucchito.
```

<p rend="hangnum">§733.</p>

```
‘‘Ambilaṃ madhuraggañca, tittakaggamanussaraṃ;
```

```
Rasataṇhāya gadhito, hadayaṃ nāvabujjhati.
```

<p rend="hangnum">§734.</p>

```
‘‘Subhānyappaṭikūlāni, phoṭṭhabbāni anussaraṃ;
```

```
Ratto rāgādhikaraṇaṃ, vividhaṃ vindate dukhaṃ.
```

<p rend="hangnum">§735.</p>

```
‘‘Manaṃ cetehi dhammehi, yo na sakkoti rakkhituṃ;
```

```
Tato <pb ed="T" n="0.0373" /> naṃ dukkhamanveti, sabbehetehi pañcahi.
```

<p rend="hangnum">§736.</p>

```
‘‘Pubbalohitasampuṇṇaṃ, bahussa kuṇapassa ca;
```

```
Naravīrakataṃ vagguṃ, samuggamiva cittitaṃ.
```

<p rend="hangnum">§737.</p>

```
‘‘Kaṭukaṃ madhurassādaṃ, piyanibandhanaṃ dukhaṃ;
```

```
Khuraṃva madhunā littaṃ, ullihaṃ nāvabujjhati.
```

<p rend="hangnum">§738.</p>

```
‘‘Itthirūpe itthisare, phoṭṭhabbepi ca itthiyā;
```

```
Itthigandhesu sāratto, vividhaṃ vindate dukhaṃ.
```

<p rend="hangnum">§739.</p>

```
‘‘Itthisotāni sabbāni, sandanti pañca pañcasu;
```

```
Tesamāvaraṇaṃ kātuṃ, yo sakkoti vīriyavā.
```

<p rend="hangnum">§740.</p>

```
‘‘So atthavā so dhammaṭṭho, so dakkho so vicakkhaṇo;
```

```
Kareyya ramamānopi, kiccaṃ dhammatthasaṃhitaṃ.
```

<p rend="hangnum">§741.</p>

```
‘‘Atho <pb ed="M" n="0.0323" /> sīdati saññuttaṃ, vajje kiccaṃ niratthakaṃ;
```

```
‘Na taṃ kicca’nti maññitvā, appamatto vicakkhaṇo.
```

<p rend="hangnum">§742.</p>

```
‘‘Yañca atthena saññuttaṃ, yā ca dhammagatā rati;
```

```
Taṃ samādāya vattetha, sā hi ve uttamā rati.
```

<p rend="hangnum">§743.</p>

```
‘‘Uccāvacehupāyehi, paresamabhijigīsati;
```

```
Hantvā vadhitvā atha socayitvā, ālopati sāhasā yo paresaṃ.
```

<p rend="hangnum">§744.</p>

```
‘‘Tacchanto āṇiyā āṇiṃ, nihanti balavā yathā;
```

```
Indriyānindriyeheva<pb ed="T" n="0.0374" />, nihanti kusalo tathā.
```

<p rend="hangnum">§745.</p>

```
‘‘Saddhaṃ <pb ed="V" n="0.0258" /> vīriyaṃ samādhiñca, satipaññañca bhāvayaṃ;
```

```
Pañca pañcahi hantvāna, anīgho yāti brāhmaṇo.
```

<p rend="hangnum">§746.</p>

```
‘‘So atthavā so dhammaṭṭho, katvā vākyānusāsaniṃ;
```

```
Sabbena sabbaṃ buddhassa, so naro sukhamedhatī’’ti.
```

…Pārāpariyo thero….

#### 3. Telakānittheragāthā

<p rend="hangnum">§747.</p>

```
‘‘Cirarattaṃ vatātāpī, dhammaṃ anuvicintayaṃ;
```

```
Samaṃ cittassa nālatthaṃ, pucchaṃ samaṇabrāhmaṇe.
```

<p rend="hangnum">§748.</p>

```
‘‘‘Ko <pb ed="P" n="0.0074" /> so pāraṅgato loke, ko patto amatogadhaṃ;
```

```
Kassa dhammaṃ paṭicchāmi, paramatthavijānanaṃ’.
```

<p rend="hangnum">§749.</p>

```
‘‘Antovaṅkagato āsi, macchova ghasamāmisaṃ;
```

```
Baddho mahindapāsena, vepacityasuro yathā.
```

<p rend="hangnum">§750.</p>

```
‘‘Añchāmi naṃ na muñcāmi, asmā sokapariddavā;
```

```
Ko me bandhaṃ muñcaṃ loke, sambodhiṃ vedayissati.
```

<p rend="hangnum">§751.</p>

```
‘‘Samaṇaṃ brāhmaṇaṃ vā kaṃ, ādisantaṃ pabhaṅgunaṃ.
```

```
Kassa dhammaṃ paṭicchāmi, jarāmaccupavāhanaṃ.
```

<p rend="hangnum">§752.</p>

```
‘‘Vicikicchākaṅkhāganthitaṃ, sārambhabalasaññutaṃ;
```

```
Kodhappattamanatthaddhaṃ, abhijappappadāraṇaṃ.
```

<p rend="hangnum">§753.</p>

```
‘‘Taṇhādhanusamuṭṭhānaṃ<pb ed="M" n="0.0324" />, dve ca pannarasāyutaṃ <note>dvedhāpannarasāyutaṃ (?)</note>;
```

```
Passa <pb ed="T" n="0.0375" /> orasikaṃ bāḷhaṃ, bhetvāna yadi <note>yada (sī. aṭṭha.) hadi (?) ‘‘hadaye’’ti taṃsaṃvaṇṇanā</note> tiṭṭhati.
```

<p rend="hangnum">§754.</p>

```
‘‘Anudiṭṭhīnaṃ appahānaṃ, saṅkappaparatejitaṃ;
```

```
Tena viddho pavedhāmi, pattaṃva māluteritaṃ.
```

<p rend="hangnum">§755.</p>

```
‘‘Ajjhattaṃ me samuṭṭhāya, khippaṃ paccati māmakaṃ;
```

```
Chaphassāyatanī kāyo, yattha sarati sabbadā.
```

<p rend="hangnum">§756.</p>

```
‘‘Taṃ na passāmi tekicchaṃ, yo metaṃ sallamuddhare;
```

```
Nānārajjena satthena <note>nāraggena na satthena (?)</note>, nāññena vicikicchitaṃ.
```

<p rend="hangnum">§757.</p>

```
‘‘Ko me asattho avaṇo, sallamabbhantarapassayaṃ;
```

```
Ahiṃsaṃ sabbagattāni, sallaṃ me uddharissati.
```

<p rend="hangnum">§758.</p>

```
‘‘Dhammappati <pb ed="V" n="0.0259" /> hi so seṭṭho, visadosappavāhako;
```

```
Gambhīre patitassa me, thalaṃ pāṇiñca dassaye.
```

<p rend="hangnum">§759.</p>

```
‘‘Rahadehamasmi ogāḷho, ahāriyarajamattike;
```

```
Māyāusūyasārambha, thinamiddhamapatthaṭe.
```

<p rend="hangnum">§760.</p>

```
‘‘Uddhaccameghathanitaṃ, saṃyojanavalāhakaṃ;
```

```
Vāhā vahanti kuddiṭṭhiṃ <note>duddiṭṭhiṃ (sī. dha. pa. 339)</note>, saṅkappā rāganissitā.
```

<p rend="hangnum">§761.</p>

```
‘‘Savanti sabbadhi sotā, latā ubbhijja tiṭṭhati;
```

```
Te sote ko nivāreyya, taṃ lataṃ ko hi checchati.
```

<p rend="hangnum">§762.</p>

```
‘‘Velaṃ <pb ed="P" n="0.0075" /> karotha bhaddante, sotānaṃ sannivāraṇaṃ;
```

```
Mā te manomayo soto, rukkhaṃva sahasā luve.
```

<p rend="hangnum">§763.</p>

```
‘‘Evaṃ <pb ed="T" n="0.0376" /> me bhayajātassa, apārā pāramesato;
```

```
Tāṇo paññāvudho satthā, isisaṅghanisevito.
```

<p rend="hangnum">§764.</p>

```
‘‘Sopāṇaṃ sugataṃ suddhaṃ, dhammasāramayaṃ daḷhaṃ;
```

```
Pādāsi vuyhamānassa, ‘mā bhāyī’ti ca mabravi.
```

<p rend="hangnum">§765.</p>

```
‘‘Satipaṭṭhānapāsādaṃ, āruyha paccavekkhisaṃ;
```

```
Yaṃ taṃ pubbe amaññissaṃ, sakkāyābhirataṃ pajaṃ.
```

<p rend="hangnum">§766.</p>

```
‘‘Yadā <pb ed="M" n="0.0325" /> ca maggamaddakkhiṃ, nāvāya abhirūhanaṃ;
```

```
Anadhiṭṭhāya attānaṃ, titthamaddakkhimuttamaṃ.
```

<p rend="hangnum">§767.</p>

```
‘‘Sallaṃ attasamuṭṭhānaṃ, bhavanettippabhāvitaṃ;
```

```
Etesaṃ appavattāya <note>appavattiyā (?)</note>, desesi maggamuttamaṃ.
```

<p rend="hangnum">§768.</p>

```
‘‘Dīgharattānusayitaṃ, cirarattamadhiṭṭhitaṃ;
```

```
Buddho mepānudī ganthaṃ, visadosappavāhano’’ti.
```

…Telakāni thero….

#### 4. Raṭṭhapālattheragāthā

<p rend="hangnum">§769.</p>

```
<note>ma. ni. 2.302</note> ‘‘Passa cittakataṃ bimbaṃ, arukāyaṃ samussitaṃ;
```

```
Āturaṃ bahusaṅkappaṃ, yassa natthi dhuvaṃ ṭhiti.
```

<p rend="hangnum">§770.</p>

```
‘‘Passa cittakataṃ rūpaṃ, maṇinā kuṇḍalena ca;
```

```
Aṭṭhiṃ tacena onaddhaṃ, saha vatthehi sobhati.
```

<p rend="hangnum">§771.</p>

```
‘‘Alattakakatā <pb ed="V" n="0.0260" /> pādā, mukhaṃ cuṇṇakamakkhitaṃ;
```

```
Alaṃ bālassa mohāya, no ca pāragavesino.
```

<p rend="hangnum">§772.</p>

```
‘‘Aṭṭhapadakatā <pb ed="T" n="0.0377" /> kesā, nettā añjanamakkhitā;
```

```
Alaṃ bālassa mohāya, no ca pāragavesino.
```

<p rend="hangnum">§773.</p>

```
‘‘Añjanīva navā cittā, pūtikāyo alaṅkato;
```

```
Alaṃ bālassa mohāya, no ca pāragavesino.
```

<p rend="hangnum">§774.</p>

```
‘‘Odahi migavo pāsaṃ, nāsadā vāguraṃ migo;
```

```
Bhutvā nivāpaṃ gacchāma, kandante migabandhake.
```

<p rend="hangnum">§775.</p>

```
‘‘Chinno pāso migavassa, nāsadā vāguraṃ migo;
```

```
Bhutvā nivāpaṃ gacchāma, socante migaluddake.
```

<p rend="hangnum">§776.</p>

```
‘‘Passāmi loke sadhane manusse, laddhāna vittaṃ na dadanti mohā;
```

```
Luddhā <pb ed="P" n="0.0076" /> dhanaṃ sannicayaṃ karonti, bhiyyova kāme abhipatthayanti.
```

<p rend="hangnum">§777.</p>

```
‘‘Rājā <pb ed="M" n="0.0326" /> pasayhappathaviṃ vijetvā, sasāgarantaṃ mahimāvasanto;
```

```
Oraṃ samuddassa atittarūpo, pāraṃ samuddassapi patthayetha.
```

<p rend="hangnum">§778.</p>

```
‘‘Rājā ca aññe ca bahū manussā, avītataṇhā maraṇaṃ upenti;
```

```
Ūnāva hutvāna jahanti dehaṃ, kāmehi lokamhi na hatthi titti.
```

<p rend="hangnum">§779.</p>

```
‘‘Kandanti <pb ed="T" n="0.0378" /> naṃ ñātī pakiriya kese, aho vatā no amarāti cāhu;
```

```
Vatthena naṃ pārutaṃ nīharitvā, citaṃ samodhāya tato ḍahanti.
```

<p rend="hangnum">§780.</p>

```
‘‘So ḍayhati sūlehi tujjamāno, ekena vatthena <note>etena gatthena (ka.)</note> pahāya bhoge;
```

```
Na mīyamānassa bhavanti tāṇā, ñātī ca mittā atha vā sahāyā.
```

<p rend="hangnum">§781.</p>

```
‘‘Dāyādakā tassa dhanaṃ haranti, satto pana gacchati yena kammaṃ;
```

```
Na mīyamānaṃ dhanamanveti <note>manviti (ka.)</note> kiñci, puttā ca dārā ca dhanañca raṭṭhaṃ.
```

<p rend="hangnum">§782.</p>

```
‘‘Na dīghamāyuṃ labhate dhanena, na cāpi vittena jaraṃ vihanti;
```

```
Appappaṃ hidaṃ jīvitamāhu dhīrā, asassataṃ vippariṇāmadhammaṃ.
```

<p rend="hangnum">§783.</p>

```
‘‘Aḍḍhā daliddā ca phusanti phassaṃ, bālo ca dhīro ca tatheva phuṭṭho;
```

```
Bālo hi bālyā vadhitova seti, dhīro <pb ed="T" n="0.0379" /> ca no vedhati phassaphuṭṭho.
```

<p rend="hangnum">§784.</p>

```
‘‘Tasmā <pb ed="M" n="0.0327" /> hi paññāva dhanena seyyā, yāya vosānamidhādhigacchati;
```

```
Abyositattā hi bhavābhavesu, pāpāni kammāni karoti mohā.
```

<p rend="hangnum">§785.</p>

```
‘‘Upeti <pb ed="P" n="0.0077" /> gabbhañca parañca lokaṃ, saṃsāramāpajja paramparāya;
```

```
Tassappapañño abhisaddahanto, upeti gabbhañca parañca lokaṃ.
```

<p rend="hangnum">§786.</p>

```
‘‘Coro <pb ed="V" n="0.0261" /> yathā sandhimukhe gahīto, sakammunā haññati pāpadhammo;
```

```
Evaṃ pajā pecca paramhi loke, sakammunā haññati pāpadhammo.
```

<p rend="hangnum">§787.</p>

```
‘‘Kāmā hi citrā madhurā manoramā, virūparūpena mathenti cittaṃ;
```

```
Ādīnavaṃ kāmaguṇesu disvā, tasmā ahaṃ pabbajitomhi rāja.
```

<p rend="hangnum">§788.</p>

```
‘‘Dumapphalānīva patanti māṇavā, daharā ca vuḍḍhā ca sarīrabhedā;
```

```
Etampi <pb ed="T" n="0.0380" /> disvā pabbajitomhi rāja, apaṇṇakaṃ sāmaññameva seyyo.
```

<p rend="hangnum">§789.</p>

```
‘‘Saddhāyāhaṃ pabbajito, upeto jinasāsane;
```

```
Avajjhā mayhaṃ pabbajjā, anaṇo bhuñjāmi bhojanaṃ.
```

<p rend="hangnum">§790.</p>

```
‘‘Kāme ādittato disvā, jātarūpāni satthato;
```

```
Gabbhavokkantito dukkhaṃ, nirayesu mahabbhayaṃ.
```

<p rend="hangnum">§791.</p>

```
‘‘Etamādīnavaṃ ñatvā, saṃvegaṃ alabhiṃ tadā;
```

```
Sohaṃ viddho tadā santo, sampatto āsavakkhayaṃ.
```

<p rend="hangnum">§792.</p>

```
‘‘Pariciṇṇo mayā satthā, kataṃ buddhassa sāsanaṃ;
```

```
Ohito garuko bhāro, bhavanetti samūhatā.
```

<p rend="hangnum">§793.</p>

```
‘‘Yassatthāya pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo’’ti.
```

… Raṭṭhapālo thero….

#### 5. Mālukyaputtattheragāthā

<p rend="hangnum">§794.</p>

```
<note>saṃ. ni. 4.95</note> ‘‘Rūpaṃ <pb ed="M" n="0.0328" /> disvā sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§795.</p>

```
‘‘Tassa <pb ed="T" n="0.0381" /> vaḍḍhanti vedanā, anekā rūpasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna <note>nibbānaṃ (sī.)</note> vuccati.
```

<p rend="hangnum">§796.</p>

```
‘‘Saddaṃ sutvā sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§797.</p>

```
‘‘Tassa vaḍḍhanti vedanā, anekā saddasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna vuccati.
```

<p rend="hangnum">§798.</p>

```
‘‘Gandhaṃ ghatvā sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§799.</p>

```
‘‘Tassa <pb ed="V" n="0.0262" /> vaḍḍhanti vedanā, anekā gandhasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna vuccati.
```

<p rend="hangnum">§800.</p>

```
‘‘Rasaṃ bhotvā sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§801.</p>

```
‘‘Tassa <pb ed="T" n="0.0382" /> vaḍḍhanti vedanā, anekā rasasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna vuccati.
```

<p rend="hangnum">§802.</p>

```
‘‘Phassaṃ <pb ed="P" n="0.0078" /> phussa sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§803.</p>

```
‘‘Tassa vaḍḍhanti vedanā, anekā phassasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna vuccati.
```

<p rend="hangnum">§804.</p>

```
‘‘Dhammaṃ ñatvā sati muṭṭhā, piyaṃ nimittaṃ manasi karoto;
```

```
Sārattacitto vedeti, tañca ajjhossa tiṭṭhati.
```

<p rend="hangnum">§805.</p>

```
‘‘Tassa <pb ed="M" n="0.0329" /> vaḍḍhanti vedanā, anekā dhammasambhavā;
```

```
Abhijjhā ca vihesā ca, cittamassūpahaññati;
```

```
Evamācinato dukkhaṃ, ārā nibbāna vuccati.
```

<p rend="hangnum">§806.</p>

```
‘‘Na so rajjati rūpesu, rūpaṃ disvā patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§807.</p>

```
‘‘Yathāssa passato rūpaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati.
```

<p rend="hangnum">§808.</p>

```
‘‘Na so rajjati saddesu, saddaṃ sutvā patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§809.</p>

```
‘‘Yathāssa suṇato saddaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati.
```

<p rend="hangnum">§810.</p>

```
‘‘Na so rajjati gandhesu, gandhaṃ ghatvā patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§811.</p>

```
‘‘Yathāssa <pb ed="V" n="0.0263" /> ghāyato gandhaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati.
```

<p rend="hangnum">§812.</p>

```
‘‘Na <pb ed="T" n="0.0383" /> so rajjati rasesu, rasaṃ bhotvā patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§813.</p>

```
‘‘Yathāssa sāyarato rasaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati.
```

<p rend="hangnum">§814.</p>

```
‘‘Na so rajjati phassesu, phassaṃ phussa patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§815.</p>

```
‘‘Yathāssa phusato phassaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati.
```

<p rend="hangnum">§816.</p>

```
‘‘Na so rajjati dhammesu, dhammaṃ ñatvā patissato;
```

```
Virattacitto vedeti, tañca nājjhossa tiṭṭhati.
```

<p rend="hangnum">§817.</p>

```
‘‘Yathāssa <pb ed="M" n="0.0330" /> vijānato dhammaṃ, sevato cāpi vedanaṃ;
```

```
Khīyati nopacīyati, evaṃ so caratī sato;
```

```
Evaṃ apacinato dukkhaṃ, santike nibbāna vuccati’’.
```

… Mālukyaputto thero….

#### 6. Selattheragāthā

<p rend="hangnum">§818.</p>

```
‘‘Paripuṇṇakāyo suruci, sujāto cārudassano;
```

```
Suvaṇṇavaṇṇosi bhagavā, susukkadāṭhosi vīriyavā <note>susukkadāṭho virīyavā (sī.)</note>.
```

<p rend="hangnum">§819.</p>

```
‘‘Narassa hi sujātassa, ye bhavanti viyañjanā;
```

```
Sabbe <pb ed="T" n="0.0384" /> te tava kāyasmiṃ, mahāpurisalakkhaṇā.
```

<p rend="hangnum">§820.</p>

```
‘‘Pasannanetto sumukho, brahā uju patāpavā;
```

```
Majjhe samaṇasaṅghassa, ādiccova virocasi.
```

<p rend="hangnum">§821.</p>

```
‘‘Kalyāṇadassano bhikkhu, kañcanasannibhattaco;
```

```
Kiṃ te samaṇabhāvena, evaṃ uttamavaṇṇino.
```

<p rend="hangnum">§822.</p>

```
‘‘Rājā <pb ed="V" n="0.0264" /> arahasi bhavituṃ, cakkavattī rathesabho;
```

```
Cāturanto vijitāvī, jambusaṇḍassa <note>jambumaṇḍassa (ka.)</note> issaro.
```

<p rend="hangnum">§823.</p>

```
‘‘Khattiyā bhogī rājāno <note>bhogā rājāno (sī. ka.), bhojarājāno (syā.)</note>, anuyantā bhavanti te;
```

```
Rājābhirājā <note>rājādhirājā (sī. ka.)</note> manujindo, rajjaṃ kārehi gotama’’.
```

<p rend="hangnum">§824.</p>

```
‘‘Rājāhamasmi <pb ed="P" n="0.0079" /> sela, (selāti bhagavā) dhammarājā anuttaro;
```

```
Dhammena cakkaṃ vattemi, cakkaṃ appaṭivattiyaṃ’’.
```

<p rend="hangnum">§825.</p>

```
‘‘Sambuddho paṭijānāsi, (iti selo brāhmaṇo) dhammarājā anuttaro;
```

```
‘Dhammena cakkaṃ vattemi’, iti bhāsatha gotama.
```

<p rend="hangnum">§826.</p>

```
‘‘Ko nu senāpati bhoto, sāvako satthuranvayo <note>anvayo (sī.)</note>;
```

```
Ko tetamanuvatteti, dhammacakkaṃ pavattitaṃ’’.
```

<p rend="hangnum">§827.</p>

```
‘‘Mayā <pb ed="M" n="0.0331" /> pavattitaṃ cakkaṃ, (selāti bhagavā) dhammacakkaṃ anuttaraṃ;
```

```
Sāriputto anuvatteti, anujāto tathāgataṃ.
```

<p rend="hangnum">§828.</p>

```
‘‘Abhiññeyyaṃ abhiññātaṃ, bhāvetabbañca bhāvitaṃ;
```

```
Pahātabbaṃ pahīnaṃ me, tasmā buddhosmi brāhmaṇa.
```

<p rend="hangnum">§829.</p>

```
‘‘Vinayassu <pb ed="T" n="0.0385" /> mayi kaṅkhaṃ, adhimuñcassu brāhmaṇa;
```

```
Dullabhaṃ dassanaṃ hoti, sambuddhānaṃ abhiṇhaso.
```

<p rend="hangnum">§830.</p>

```
‘‘Yesaṃ ve dullabho loke, pātubhāvo abhiṇhaso;
```

```
Sohaṃ brāhmaṇa buddhosmi, sallakatto <note>sallakanto (sī.)</note> anuttaro.
```

<p rend="hangnum">§831.</p>

```
‘‘Brahmabhūto atitulo, mārasenappamaddano;
```

```
Sabbāmitte vase <note>vasī (syā. ka., ma. ni. 2.399; su. ni. 966)</note> katvā, modāmi akutobhayo’’.
```

<p rend="hangnum">§832.</p>

```
‘‘Idaṃ bhonto nisāmetha, yathā bhāsati cakkhumā;
```

```
Sallakatto mahāvīro, sīhova nadatī vane.
```

<p rend="hangnum">§833.</p>

```
‘‘Brahmabhūtaṃ atitulaṃ, mārasenappamaddanaṃ;
```

```
Ko disvā nappasīdeyya, api kaṇhābhijātiko.
```

<p rend="hangnum">§834.</p>

```
‘‘Yo maṃ icchati anvetu, yo vā nicchati gacchatu;
```

```
Idhāhaṃ pabbajissāmi, varapaññassa santike’’.
```

<p rend="hangnum">§835.</p>

```
‘‘Etaṃ ce ruccati bhoto, sammāsambuddhasāsanaṃ;
```

```
Mayampi pabbajissāma, varapaññassa santike.
```

<p rend="hangnum">§836.</p>

```
‘‘Brāhmaṇā tisatā ime, yācanti pañjalīkatā;
```

```
‘Brahmacariyaṃ carissāma, bhagavā tava santike’’’.
```

<p rend="hangnum">§837.</p>

```
‘‘Svākhātaṃ <pb ed="V" n="0.0265" /> brahmacariyaṃ, (selāti bhagavā) sandiṭṭhikamakālikaṃ;
```

```
Yattha amoghā pabbajjā, appamattassa sikkhato’’.
```

<p rend="hangnum">§838.</p>

```
‘‘Yaṃ <pb ed="P" n="0.0080" /> taṃ saraṇamāgamha <note>saraṇamāgamma (sabbattha)</note>, ito aṭṭhame <note>aṭṭhami (syā. ka.)</note> cakkhuma;
```

```
Sattarattena bhagavā, dantāmha tava sāsane.
```

<p rend="hangnum">§839.</p>

```
‘‘Tuvaṃ <pb ed="T" n="0.0386" /><pb ed="M" n="0.0332" /> buddho tuvaṃ satthā, tuvaṃ mārābhibhū muni;
```

```
Tuvaṃ anusaye chetvā, tiṇṇo tāresimaṃ pajaṃ.
```

<p rend="hangnum">§840.</p>

```
‘‘Upadhī te samatikkantā, āsavā te padālitā;
```

```
Sīhova anupādāno, pahīnabhayabheravo.
```

<p rend="hangnum">§841.</p>

```
‘‘Bhikkhavo tisatā ime, tiṭṭhanti pañjalīkatā;
```

```
Pāde vīra pasārehi, nāgā vandantu satthuno’’ti.
```

… Selo thero….

#### 7. Kāḷigodhāputtabhaddiyattheragāthā

<p rend="hangnum">§842.</p>

```
‘‘Yātaṃ me hatthigīvāya, sukhumā vatthā padhāritā;
```

```
Sālīnaṃ odano bhutto, sucimaṃsūpasecano.
```

<p rend="hangnum">§843.</p>

```
‘‘Sojja bhaddo sātatiko, uñchāpattāgate rato;
```

```
Jhāyati anupādāno, putto godhāya bhaddiyo.
```

<p rend="hangnum">§844.</p>

```
‘‘Paṃsukūlī sātatiko, uñchāpattāgate rato;
```

```
Jhāyati anupādāno, putto godhāya bhaddiyo.
```

<p rend="hangnum">§845.</p>

```
‘‘Piṇḍapātī sātatiko…pe….
```

<p rend="hangnum">§846.</p>

```
‘‘Tecīvarī sātatiko…pe….
```

<p rend="hangnum">§847.</p>

```
‘‘Sapadānacārī sātatiko…pe….
```

<p rend="hangnum">§848.</p>

```
‘‘Ekāsanī sātatiko…pe….
```

<p rend="hangnum">§849.</p>

```
‘‘Pattapiṇḍī sātatiko…pe….
```

<p rend="hangnum">§850.</p>

```
‘‘Khalupacchābhattī sātatiko…pe….
```

<p rend="hangnum">§851.</p>

```
‘‘Āraññiko sātatiko…pe….
```

<p rend="hangnum">§852.</p>

```
‘‘Rukkhamūliko <pb ed="T" n="0.0387" /> sātatiko…pe….
```

<p rend="hangnum">§853.</p>

```
‘‘Abbhokāsī sātatiko…pe….
```

<p rend="hangnum">§854.</p>

```
‘‘Sosāniko sātatiko…pe….
```

<p rend="hangnum">§855.</p>

```
‘‘Yathāsanthatiko sātatiko…pe….
```

<p rend="hangnum">§856.</p>

```
‘‘Nesajjiko <pb ed="M" n="0.0333" /><pb ed="V" n="0.0266" /> sātatiko…pe….
```

<p rend="hangnum">§857.</p>

```
‘‘Appiccho sātatiko…pe….
```

<p rend="hangnum">§858.</p>

```
‘‘Santuṭṭho sātatiko…pe….
```

<p rend="hangnum">§859.</p>

```
‘‘Pavivitto sātatiko…pe….
```

<p rend="hangnum">§860.</p>

```
‘‘Asaṃsaṭṭho sātatiko…pe….
```

<p rend="hangnum">§861.</p>

```
‘‘Āraddhavīriyo sātatiko…pe….
```

<p rend="hangnum">§862.</p>

```
‘‘Hitvā satapalaṃ kaṃsaṃ, sovaṇṇaṃ satarājikaṃ;
```

```
Aggahiṃ mattikāpattaṃ, idaṃ dutiyābhisecanaṃ.
```

<p rend="hangnum">§863.</p>

```
‘‘Ucce maṇḍalipākāre, daḷhamaṭṭālakoṭṭhake;
```

```
Rakkhito khaggahatthehi, uttasaṃ vihariṃ pure.
```

<p rend="hangnum">§864.</p>

```
‘‘Sojja bhaddo anutrāsī, pahīnabhayabheravo;
```

```
Jhāyati vanamogayha, putto godhāya bhaddiyo.
```

<p rend="hangnum">§865.</p>

```
‘‘Sīlakkhandhe patiṭṭhāya, satiṃ paññañca bhāvayaṃ;
```

```
Pāpuṇiṃ anupubbena, sabbasaṃyojanakkhaya’’nti.
```

… Bhaddiyo kāḷigodhāya putto thero….

#### 8. Aṅgulimālattheragāthā

<p rend="hangnum">§866.</p>

```
‘‘Gacchaṃ <pb ed="T" n="0.0388" /> vadesi samaṇa ‘ṭṭhitomhi’, mamañca brūsi ṭhitamaṭṭhitoti;
```

```
Pucchāmi <pb ed="P" n="0.0081" /> taṃ samaṇa etamatthaṃ, ‘kathaṃ ṭhito tvaṃ ahamaṭṭhitomhi’’’.
```

<p rend="hangnum">§867.</p>

```
‘‘Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;
```

```
Tuvañca pāṇesu asaññatosi, tasmā ṭhitohaṃ tuvamaṭṭhitosi’’.
```

<p rend="hangnum">§868.</p>

```
‘‘Cirassaṃ vata me mahito mahesī, mahāvanaṃ samaṇo paccapādi <note>paccupādi (sabbattha)</note>;
```

```
Sohaṃ cajissāmi sahassapāpaṃ, sutvāna gāthaṃ tava dhammayuttaṃ’’.
```

<p rend="hangnum">§869.</p>

```
Icceva <pb ed="M" n="0.0334" /> coro asimāvudhañca, sobbhe papāte narake anvakāsi <note>akiri (ma. ni. 2.349)</note>;
```

```
Avandi coro sugatassa pāde, tattheva pabbajjamayāci buddhaṃ.
```

<p rend="hangnum">§870.</p>

```
Buddho ca kho kāruṇiko mahesi, yo satthā lokassa sadevakassa;
```

```
‘Tamehi bhikkhū’ti tadā avoca, eseva tassa ahu bhikkhubhāvo.
```

<p rend="hangnum">§871.</p>

```
‘‘Yo <pb ed="T" n="0.0389" /> ca pubbe pamajjitvā, pacchā so nappamajjati;
```

```
Somaṃ lokaṃ pabhāseti, abbhā muttova candimā.
```

<p rend="hangnum">§872.</p>

```
‘‘Yassa <pb ed="V" n="0.0267" /> pāpaṃ kataṃ kammaṃ, kusalena pidhīyati <note>pithīyati (sī. syā.)</note>;
```

```
Somaṃ lokaṃ pabhāseti, abbhā muttova candimā.
```

<p rend="hangnum">§873.</p>

```
‘‘Yo have daharo bhikkhu, yuñjati buddhasāsane;
```

```
Somaṃ lokaṃ pabhāseti, abbhā muttova candimā.
```

<p rend="hangnum">§874.</p>

```
<note>disā hi (syā. ka., ma. ni. 2.352)</note> ‘‘Disāpi me dhammakathaṃ suṇantu, disāpi me yuñjantu buddhasāsane;
```

```
Disāpi me te manuje bhajantu, ye dhammamevādapayanti santo.
```

<p rend="hangnum">§875.</p>

```
‘‘Disā hi me khantivādānaṃ, avirodhappasaṃsinaṃ;
```

```
Suṇantu dhammaṃ kālena, tañca anuvidhīyantu.
```

<p rend="hangnum">§876.</p>

```
‘‘Na hi jātu so mamaṃ hiṃse, aññaṃ vā pana kiñcanaṃ <note>kañcinaṃ (sī. syā.), kañcanaṃ (?)</note>;
```

```
Pappuyya paramaṃ santiṃ, rakkheyya tasathāvare.
```

<p rend="hangnum">§877.</p>

```
<note>theragā. 19</note> ‘‘Udakañhi <pb ed="P" n="0.0082" /> nayanti nettikā, usukārā namayanti <note>damayanti (ka.)</note> tejanaṃ;
```

```
Dāruṃ namayanti <note>damayanti (ka.)</note> tacchakā, attānaṃ damayanti paṇḍitā.
```

<p rend="hangnum">§878.</p>

```
‘‘Daṇḍeneke <pb ed="M" n="0.0335" /> damayanti, aṅkusebhi kasāhi ca;
```

```
Adaṇḍena asatthena, ahaṃ dantomhi tādinā.
```

<p rend="hangnum">§879.</p>

```
‘‘‘Ahiṃsako’ti <pb ed="T" n="0.0390" /> me nāmaṃ, hiṃsakassa pure sato;
```

```
Ajjāhaṃ saccanāmomhi, na naṃ hiṃsāmi kiñcanaṃ <note>kañcinaṃ (sī. syā.), kañcanaṃ (?)</note>.
```

<p rend="hangnum">§880.</p>

```
‘‘Coro ahaṃ pure āsiṃ, aṅgulimāloti vissuto;
```

```
Vuyhamāno mahoghena, buddhaṃ saraṇamāgamaṃ.
```

<p rend="hangnum">§881.</p>

```
‘‘Lohitapāṇi pure āsiṃ, aṅgulimāloti vissuto;
```

```
Saraṇagamanaṃ passa, bhavanetti samūhatā.
```

<p rend="hangnum">§882.</p>

```
‘‘Tādisaṃ kammaṃ katvāna, bahuṃ duggatigāminaṃ;
```

```
Phuṭṭho kammavipākena, anaṇo bhuñjāmi bhojanaṃ.
```

<p rend="hangnum">§883.</p>

```
‘‘Pamādamanuyuñjanti, bālā dummedhino janā;
```

```
Appamādañca medhāvī, dhanaṃ seṭṭhaṃva rakkhati.
```

<p rend="hangnum">§884.</p>

```
‘‘Mā pamādamanuyuñjetha, mā kāmaratisanthavaṃ <note>sandhavaṃ (ka.)</note>;
```

```
Appamatto hi jhāyanto, pappoti paramaṃ sukhaṃ.
```

<p rend="hangnum">§885.</p>

```
‘‘Svāgataṃ nāpagataṃ, netaṃ dummantitaṃ mama;
```

```
Savibhattesu dhammesu, yaṃ seṭṭhaṃ tadupāgamaṃ.
```

<p rend="hangnum">§886.</p>

```
‘‘Svāgataṃ nāpagataṃ, netaṃ dummantitaṃ mama;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§887.</p>

```
‘‘Araññe <pb ed="V" n="0.0268" /> rukkhamūle vā, pabbatesu guhāsu vā;
```

```
Tattha tattheva aṭṭhāsiṃ, ubbiggamanaso tadā.
```

<p rend="hangnum">§888.</p>

```
‘‘Sukhaṃ sayāmi ṭhāyāmi, sukhaṃ kappemi jīvitaṃ;
```

```
Ahatthapāso mārassa, aho satthānukampito.
```

<p rend="hangnum">§889.</p>

```
‘‘Brahmajacco <pb ed="T" n="0.0391" /> pure āsiṃ, udicco ubhato ahu;
```

```
Sojja putto sugatassa, dhammarājassa satthuno.
```

<p rend="hangnum">§890.</p>

```
‘‘Vītataṇho anādāno, guttadvāro susaṃvuto;
```

```
Aghamūlaṃ vadhitvāna, patto me āsavakkhayo.
```

<p rend="hangnum">§891.</p>

```
‘‘Pariciṇṇo <pb ed="M" n="0.0336" /> mayā satthā, kataṃ buddhassa sāsanaṃ;
```

```
Ohito garuko bhāro, bhavanetti samūhatā’’ti.
```

… Aṅgulimālo thero….

#### 9. Anuruddhattheragāthā

<p rend="hangnum">§892.</p>

```
‘‘Pahāya <pb ed="P" n="0.0083" /> mātāpitaro, bhaginī ñātibhātaro;
```

```
Pañca kāmaguṇe hitvā, anuruddhova jhāyatu.
```

<p rend="hangnum">§893.</p>

```
‘‘Sameto naccagītehi, sammatāḷappabodhano;
```

```
Na tena suddhimajjhagaṃ <note>suddhamajjhagā (sī. ka.), suddhimajjhagamā (syā.)</note>, mārassa visaye rato.
```

<p rend="hangnum">§894.</p>

```
‘‘Etañca samatikkamma, rato buddhassa sāsane;
```

```
Sabboghaṃ samatikkamma, anuruddhova jhāyati.
```

<p rend="hangnum">§895.</p>

```
‘‘Rūpā saddā rasā gandhā, phoṭṭhabbā ca manoramā;
```

```
Ete ca samatikkamma, anuruddhova jhāyati.
```

<p rend="hangnum">§896.</p>

```
‘‘Piṇḍapātapaṭikkanto, eko adutiyo muni;
```

```
Esati paṃsukūlāni, anuruddho anāsavo.
```

<p rend="hangnum">§897.</p>

```
‘‘Vicinī aggahī dhovi, rajayī dhārayī muni;
```

```
Paṃsukūlāni matimā, anuruddho anāsavo.
```

<p rend="hangnum">§898.</p>

```
‘‘Mahiccho <pb ed="T" n="0.0392" /> ca asantuṭṭho, saṃsaṭṭho yo ca uddhato;
```

```
Tassa dhammā ime honti, pāpakā saṃkilesikā.
```

<p rend="hangnum">§899.</p>

```
‘‘Sato ca hoti appiccho, santuṭṭho avighātavā;
```

```
Pavivekarato vitto, niccamāraddhavīriyo.
```

<p rend="hangnum">§900.</p>

```
‘‘Tassa <pb ed="V" n="0.0269" /> dhammā ime honti, kusalā bodhipakkhikā;
```

```
Anāsavo ca so hoti, iti vuttaṃ mahesinā.
```

<p rend="hangnum">§901.</p>

```
‘‘Mama saṅkappamaññāya, satthā loke anuttaro;
```

```
Manomayena kāyena, iddhiyā upasaṅkami.
```

<p rend="hangnum">§902.</p>

```
‘‘Yadā me ahu saṅkappo, tato uttari desayi;
```

```
Nippapañcarato buddho, nippapañcamadesayi.
```

<p rend="hangnum">§903.</p>

```
‘‘Tassāhaṃ dhammamaññāya, vihāsiṃ sāsane rato;
```

```
Tisso vijjā anuppattā, kataṃ buddhassa sāsanaṃ.
```

<p rend="hangnum">§904.</p>

```
‘‘Pañcapaññāsavassāni<pb ed="M" n="0.0337" />, yato nesajjiko ahaṃ;
```

```
Pañcavīsativassāni, yato middhaṃ samūhataṃ.
```

<p rend="hangnum">§905.</p>

```
<note>dī. ni. 2.222</note> ‘‘Nāhu assāsapassāsā, ṭhitacittassa tādino;
```

```
Anejo santimārabbha, cakkhumā parinibbuto.
```

<p rend="hangnum">§906.</p>

```
<note>dī. ni. 2.222</note> ‘‘Asallīnena cittena, vedanaṃ ajjhavāsayi;
```

```
Pajjotasseva nibbānaṃ, vimokkho cetaso ahu.
```

<p rend="hangnum">§907.</p>

```
‘‘Ete pacchimakā dāni, munino phassapañcamā;
```

```
Nāññe <pb ed="T" n="0.0393" /> dhammā bhavissanti, sambuddhe parinibbute.
```

<p rend="hangnum">§908.</p>

```
‘‘Natthi dāni punāvāso, devakāyasmi jālini;
```

```
Vikkhīṇo jātisaṃsāro, natthi dāni punabbhavo.
```

<p rend="hangnum">§909.</p>

```
‘‘Yassa <pb ed="P" n="0.0084" /> muhuttena sahassadhā, loko saṃvidito sabrahmakappo;
```

```
Vasī iddhiguṇe cutūpapāte, kāle passati devatā sa bhikkhu <note>sabhikkhuno (sī. ka.)</note>.
```

<p rend="hangnum">§910.</p>

```
‘‘Annabhāro <note>annahāro (sī.)</note> pure āsiṃ, daliddo ghāsahārako;
```

```
Samaṇaṃ paṭipādesiṃ, upariṭṭhaṃ yasassinaṃ.
```

<p rend="hangnum">§911.</p>

```
‘‘Somhi sakyakule jāto, anuruddhoti maṃ vidū;
```

```
Upeto naccagītehi, sammatāḷappabodhano.
```

<p rend="hangnum">§912.</p>

```
‘‘Athaddasāsiṃ sambuddhaṃ, satthāraṃ akutobhayaṃ;
```

```
Tasmiṃ cittaṃ pasādetvā, pabbajiṃ anagāriyaṃ.
```

<p rend="hangnum">§913.</p>

```
‘‘Pubbenivāsaṃ jānāmi, yattha me vusitaṃ pure;
```

```
Tāvatiṃsesu devesu, aṭṭhāsiṃ sakkajātiyā <note>satajātiyā (sī.)</note>.
```

<p rend="hangnum">§914.</p>

```
‘‘Sattakkhattuṃ <pb ed="V" n="0.0270" /> manussindo, ahaṃ rajjamakārayiṃ;
```

```
Cāturanto vijitāvī, jambusaṇḍassa issaro;
```

```
Adaṇḍena asatthena, dhammena anusāsayiṃ.
```

<p rend="hangnum">§915.</p>

```
‘‘Ito satta tato satta, saṃsārāni catuddasa;
```

```
Nivāsamabhijānissaṃ, devaloke ṭhitā tadā.
```

<p rend="hangnum">§916.</p>

```
‘‘Pañcaṅgike <pb ed="T" n="0.0394" /><pb ed="M" n="0.0338" /> samādhimhi, sante ekodibhāvite;
```

```
Paṭippassaddhiladdhamhi, dibbacakkhu visujjhi me.
```

<p rend="hangnum">§917.</p>

```
‘‘Cutūpapātaṃ jānāmi, sattānaṃ āgatiṃ gatiṃ;
```

```
Itthabhāvaññathābhāvaṃ, jhāne pañcaṅgike ṭhito.
```

<p rend="hangnum">§918.</p>

```
‘‘Pariciṇṇo mayā satthā…pe… bhavanetti samūhatā.
```

<p rend="hangnum">§919.</p>

```
‘‘Vajjīnaṃ veḷuvagāme, ahaṃ jīvitasaṅkhayā;
```

```
Heṭṭhato veḷugumbasmiṃ, nibbāyissaṃ anāsavo’’ti.
```

… Anuruddho thero….

#### 10. Pārāpariyattheragāthā

<p rend="hangnum">§920.</p>

```
Samaṇassa ahu cintā, pupphitamhi mahāvane;
```

```
Ekaggassa nisinnassa, pavivittassa jhāyino.
```

<p rend="hangnum">§921.</p>

```
‘‘Aññathā lokanāthamhi, tiṭṭhante purisuttame;
```

```
Iriyaṃ āsi bhikkhūnaṃ, aññathā dāni dissati.
```

<p rend="hangnum">§922.</p>

```
‘‘Sītavātaparittānaṃ, hirikopīnachādanaṃ;
```

```
Mattaṭṭhiyaṃ abhuñjiṃsu, santuṭṭhā itarītare.
```

<p rend="hangnum">§923.</p>

```
‘‘Paṇītaṃ yadi vā lūkhaṃ, appaṃ vā yadi vā bahuṃ;
```

```
Yāpanatthaṃ abhuñjiṃsu, agiddhā nādhimucchitā.
```

<p rend="hangnum">§924.</p>

```
‘‘Jīvitānaṃ <pb ed="P" n="0.0085" /> parikkhāre, bhesajje atha paccaye;
```

```
Na bāḷhaṃ ussukā āsuṃ, yathā te āsavakkhaye.
```

<p rend="hangnum">§925.</p>

```
‘‘Araññe rukkhamūlesu, kandarāsu guhāsu ca;
```

```
Vivekamanubrūhantā, vihaṃsu tapparāyanā.
```

<p rend="hangnum">§926.</p>

```
‘‘Nīcā <pb ed="T" n="0.0395" /> niviṭṭhā subharā, mudū atthaddhamānasā;
```

```
Abyāsekā amukharā, atthacintā vasānugā.
```

<p rend="hangnum">§927.</p>

```
‘‘Tato <pb ed="V" n="0.0271" /> pāsādikaṃ āsi, gataṃ bhuttaṃ nisevitaṃ;
```

```
Siniddhā teladhārāva, ahosi iriyāpatho.
```

<p rend="hangnum">§928.</p>

```
‘‘Sabbāsavaparikkhīṇā, mahājhāyī mahāhitā;
```

```
Nibbutā dāni te therā, parittā dāni tādisā.
```

<p rend="hangnum">§929.</p>

```
‘‘Kusalānañca <pb ed="M" n="0.0339" /> dhammānaṃ, paññāya ca parikkhayā;
```

```
Sabbākāravarūpetaṃ, lujjate jinasāsanaṃ.
```

<p rend="hangnum">§930.</p>

```
‘‘Pāpakānañca dhammānaṃ, kilesānañca yo utu;
```

```
Upaṭṭhitā vivekāya, ye ca saddhammasesakā.
```

<p rend="hangnum">§931.</p>

```
‘‘Te kilesā pavaḍḍhantā, āvisanti bahuṃ janaṃ;
```

```
Kīḷanti maññe bālehi, ummattehiva rakkhasā.
```

<p rend="hangnum">§932.</p>

```
‘‘Kilesehābhibhūtā te, tena tena vidhāvitā;
```

```
Narā kilesavatthūsu, sasaṅgāmeva ghosite.
```

<p rend="hangnum">§933.</p>

```
‘‘Pariccajitvā saddhammaṃ, aññamaññehi bhaṇḍare;
```

```
Diṭṭhigatāni anventā, idaṃ seyyoti maññare.
```

<p rend="hangnum">§934.</p>

```
‘‘Dhanañca puttaṃ bhariyañca, chaḍḍayitvāna niggatā;
```

```
Kaṭacchubhikkhahetūpi, akicchāni nisevare.
```

<p rend="hangnum">§935.</p>

```
‘‘Udarāvadehakaṃ bhutvā, sayantuttānaseyyakā;
```

```
Kathaṃ vattenti <note>kathā vaḍḍhenti (sī. ka.)</note> paṭibuddhā, yā kathā satthugarahitā.
```

<p rend="hangnum">§936.</p>

```
‘‘Sabbakārukasippāni<pb ed="T" n="0.0396" />, cittiṃ katvāna <note>cittīkatvāna (sī.), cittaṃ katvāna (syā.)</note> sikkhare;
```

```
Avūpasantā ajjhattaṃ, sāmaññatthoti acchati <note>tiriñcati (?)</note>.
```

<p rend="hangnum">§937.</p>

```
‘‘Mattikaṃ telacuṇṇañca, udakāsanabhojanaṃ;
```

```
Gihīnaṃ upanāmenti, ākaṅkhantā bahuttaraṃ.
```

<p rend="hangnum">§938.</p>

```
‘‘Dantaponaṃ kapitthañca, pupphaṃ khādaniyāni ca;
```

```
Piṇḍapāte ca sampanne, ambe āmalakāni ca.
```

<p rend="hangnum">§939.</p>

```
‘‘Bhesajjesu yathā vejjā, kiccākicce yathā gihī;
```

```
Gaṇikāva vibhūsāyaṃ, issare khattiyā yathā.
```

<p rend="hangnum">§940.</p>

```
‘‘Nekatikā <pb ed="P" n="0.0086" /> vañcanikā, kūṭasakkhī apāṭukā;
```

```
Bahūhi parikappehi, āmisaṃ paribhuñjare.
```

<p rend="hangnum">§941.</p>

```
‘‘Lesakappe pariyāye, parikappenudhāvitā;
```

```
Jīvikatthā upāyena, saṅkaḍḍhanti bahuṃ dhanaṃ.
```

<p rend="hangnum">§942.</p>

```
‘‘Upaṭṭhāpenti <pb ed="M" n="0.0340" /><pb ed="V" n="0.0272" /> parisaṃ, kammato no ca dhammato;
```

```
Dhammaṃ paresaṃ desenti, lābhato no ca atthato.
```

<p rend="hangnum">§943.</p>

```
‘‘Saṅghalābhassa bhaṇḍanti, saṅghato paribāhirā;
```

```
Paralābhopajīvantā, ahirīkā na lajjare.
```

<p rend="hangnum">§944.</p>

```
‘‘Nānuyuttā tathā eke, muṇḍā saṅghāṭipārutā;
```

```
Sambhāvanaṃyevicchanti, lābhasakkāramucchitā.
```

<p rend="hangnum">§945.</p>

```
‘‘Evaṃ nānappayātamhi, na dāni sukaraṃ tathā;
```

```
Aphusitaṃ <pb ed="T" n="0.0397" /> vā phusituṃ, phusitaṃ vānurakkhituṃ.
```

<p rend="hangnum">§946.</p>

```
‘‘Yathā kaṇṭakaṭṭhānamhi, careyya anupāhano;
```

```
Satiṃ upaṭṭhapetvāna, evaṃ gāme munī care.
```

<p rend="hangnum">§947.</p>

```
‘‘Saritvā pubbake yogī, tesaṃ vattamanussaraṃ;
```

```
Kiñcāpi pacchimo kālo, phuseyya amataṃ padaṃ.
```

<p rend="hangnum">§948.</p>

```
‘‘Idaṃ vatvā sālavane, samaṇo bhāvitindriyo;
```

```
Brāhmaṇo parinibbāyī, isi khīṇapunabbhavo’’ti.
```

… Pārāpariyo <note>pārāsariyo (syā.)</note> thero….

<trailer rend="centre">Vīsatinipāto niṭṭhito.</trailer>

Tatruddānaṃ –

```
Adhimutto pārāpariyo, telakāni raṭṭhapālo;
```

```
Mālukyaselo bhaddiyo, aṅguli dibbacakkhuko.
```

```
Pārāpariyo dasete, vīsamhi parikittitā;
```

```
Gāthāyo dve satā honti, pañcatālīsa <note>244 gāthāyoyeva dissanti</note> uttarinti.
```

### 17. Tiṃsanipāto

#### 1. Phussattheragāthā

<p rend="hangnum">§949.</p>

```
Pāsādike <pb ed="M" n="0.0341" /><pb ed="V" n="0.0273" /><pb ed="P" n="0.0087" /> bahū disvā, bhāvitatte susaṃvute;
```

```
Isi paṇḍarasagotto <note>paṇḍarassa gotto (sī.)</note>, apucchi phussasavhayaṃ.
```

<p rend="hangnum">§950.</p>

```
‘‘Kiṃchandā <pb ed="T" n="0.0398" /> kimadhippāyā, kimākappā bhavissare;
```

```
Anāgatamhi kālamhi, taṃ me akkhāhi pucchito’’.
```

<p rend="hangnum">§951.</p>

```
‘‘Suṇohi vacanaṃ mayhaṃ, isipaṇḍarasavhaya;
```

```
Sakkaccaṃ upadhārehi, ācikkhissāmyanāgataṃ.
```

<p rend="hangnum">§952.</p>

```
‘‘Kodhanā upanāhī ca, makkhī thambhī saṭhā bahū;
```

```
Ussukī nānāvādā ca, bhavissanti anāgate.
```

<p rend="hangnum">§953.</p>

```
‘‘Aññātamānino dhamme, gambhīre tīragocarā;
```

```
Lahukā agaru dhamme, aññamaññamagāravā.
```

<p rend="hangnum">§954.</p>

```
‘‘Bahū ādīnavā loke, uppajjissantyanāgate;
```

```
Sudesitaṃ imaṃ dhammaṃ, kilesessanti <note>kilesissanti (sī.), kilisissanti (syā. ka.)</note> dummatī.
```

<p rend="hangnum">§955.</p>

```
‘‘Guṇahīnāpi saṅghamhi, voharantā visāradā;
```

```
Balavanto bhavissanti, mukharā assutāvino.
```

<p rend="hangnum">§956.</p>

```
‘‘Guṇavantopi saṅghamhi, voharantā yathātthato;
```

```
Dubbalā te bhavissanti, hirīmanā anatthikā.
```

<p rend="hangnum">§957.</p>

```
‘‘Rajataṃ jātarūpañca, khettaṃ vatthumajeḷakaṃ;
```

```
Dāsidāsañca dummedhā, sādiyissantyanāgate.
```

<p rend="hangnum">§958.</p>

```
‘‘Ujjhānasaññino bālā, sīlesu asamāhitā;
```

```
Unnaḷā vicarissanti, kalahābhiratā magā.
```

<p rend="hangnum">§959.</p>

```
‘‘Uddhatā ca bhavissanti, nīlacīvarapārutā;
```

```
Kuhā <pb ed="T" n="0.0399" /> thaddhā lapā siṅgī, carissantyariyā viya.
```

<p rend="hangnum">§960.</p>

```
‘‘Telasaṇṭhehi kesehi, capalā añjanakkhikā;
```

```
Rathiyāya gamissanti, dantavaṇṇikapārutā.
```

<p rend="hangnum">§961.</p>

```
‘‘Ajegucchaṃ <pb ed="M" n="0.0342" /><pb ed="V" n="0.0274" /> vimuttehi, surattaṃ arahaddhajaṃ;
```

```
Jigucchissanti kāsāvaṃ, odātesu samucchitā <note>odāte susamucchitā (sī.)</note>.
```

<p rend="hangnum">§962.</p>

```
‘‘Lābhakāmā bhavissanti, kusītā hīnavīriyā;
```

```
Kicchantā vanapatthāni, gāmantesu vasissare.
```

<p rend="hangnum">§963.</p>

```
‘‘Ye <pb ed="P" n="0.0088" /> ye lābhaṃ labhissanti, micchājīvaratā sadā;
```

```
Te teva anusikkhantā, bhajissanti asaṃyatā.
```

<p rend="hangnum">§964.</p>

```
‘‘Ye ye alābhino lābhaṃ, na te pujjā bhavissare;
```

```
Supesalepi te dhīre, sevissanti na te tadā.
```

<p rend="hangnum">§965.</p>

```
‘‘Milakkhurajanaṃ rattaṃ <note>pilakkharajanaṃ rattaṃ (?)</note>, garahantā sakaṃ dhajaṃ;
```

```
Titthiyānaṃ dhajaṃ keci, dhārissantyavadātakaṃ.
```

<p rend="hangnum">§966.</p>

```
‘‘Agāravo ca kāsāve, tadā tesaṃ bhavissati;
```

```
Paṭisaṅkhā ca kāsāve, bhikkhūnaṃ na bhavissati.
```

<p rend="hangnum">§967.</p>

```
‘‘Abhibhūtassa dukkhena, sallaviddhassa ruppato;
```

```
Paṭisaṅkhā mahāghorā, nāgassāsi acintiyā.
```

<p rend="hangnum">§968.</p>

```
‘‘Chaddanto hi tadā disvā, surattaṃ arahaddhajaṃ;
```

```
Tāvadeva bhaṇī gāthā, gajo atthopasaṃhitā’’.
```

<p rend="hangnum">§969.</p>

```
<note>dha. pa. 9; jā. 1.2.141; 1.16.122</note> ‘‘Anikkasāvo <pb ed="T" n="0.0400" /> kāsāvaṃ, yo vatthaṃ paridhassati <note>paridahissati (sī. syā.)</note>;
```

```
Apeto damasaccena, na so kāsāvamarahati.
```

<p rend="hangnum">§970.</p>

```
‘‘Yo ca vantakāsāvassa, sīlesu susamāhito;
```

```
Upeto damasaccena, sa ve kāsāvamarahati.
```

<p rend="hangnum">§971.</p>

```
‘‘Vipannasīlo dummedho, pākaṭo kāmakāriyo;
```

```
Vibbhantacitto nissukko, na so kāsāvamarahati.
```

<p rend="hangnum">§972.</p>

```
‘‘Yo ca sīlena sampanno, vītarāgo samāhito;
```

```
Odātamanasaṅkappo, sa ve kāsāvamarahati.
```

<p rend="hangnum">§973.</p>

```
‘‘Uddhato unnaḷo bālo, sīlaṃ yassa na vijjati;
```

```
Odātakaṃ arahati, kāsāvaṃ kiṃ karissati.
```

<p rend="hangnum">§974.</p>

```
‘‘Bhikkhū <pb ed="M" n="0.0343" /> ca bhikkhuniyo ca, duṭṭhacittā anādarā;
```

```
Tādīnaṃ mettacittānaṃ, niggaṇhissantyanāgate.
```

<p rend="hangnum">§975.</p>

```
‘‘Sikkhāpentāpi therehi, bālā cīvaradhāraṇaṃ;
```

```
Na suṇissanti dummedhā, pākaṭā kāmakāriyā.
```

<p rend="hangnum">§976.</p>

```
‘‘Te <pb ed="V" n="0.0275" /> tathā sikkhitā bālā, aññamaññaṃ agāravā;
```

```
Nādiyissantupajjhāye, khaḷuṅko viya sārathiṃ.
```

<p rend="hangnum">§977.</p>

```
‘‘Evaṃ anāgataddhānaṃ, paṭipatti bhavissati;
```

```
Bhikkhūnaṃ bhikkhunīnañca, patte kālamhi pacchime.
```

<p rend="hangnum">§978.</p>

```
‘‘Purā āgacchate etaṃ, anāgataṃ mahabbhayaṃ;
```

```
Subbacā hotha sakhilā, aññamaññaṃ sagāravā.
```

<p rend="hangnum">§979.</p>

```
‘‘Mettacittā <pb ed="T" n="0.0401" /> kāruṇikā, hotha sīlesu saṃvutā;
```

```
Āraddhavīriyā pahitattā, niccaṃ daḷhaparakkamā.
```

<p rend="hangnum">§980.</p>

```
‘‘Pamādaṃ <pb ed="P" n="0.0089" /> bhayato disvā, appamādañca khemato;
```

```
Bhāvethaṭṭhaṅgikaṃ maggaṃ, phusantā amataṃ pada’’nti.
```

… Phusso thero….

#### 2. Sāriputtattheragāthā

<p rend="hangnum">§981.</p>

```
‘‘Yathācārī yathāsato satīmā, yatasaṅkappajjhāyi appamatto;
```

```
Ajjhattarato samāhitatto, eko santusito tamāhu bhikkhuṃ.
```

<p rend="hangnum">§982.</p>

```
‘‘Allaṃ sukkhaṃ vā bhuñjanto, na bāḷhaṃ suhito siyā;
```

```
Ūnūdaro mitāhāro, sato bhikkhu paribbaje.
```

<p rend="hangnum">§983.</p>

```
‘‘Cattāro pañca ālope, abhutvā udakaṃ pive;
```

```
Alaṃ phāsuvihārāya, pahitattassa bhikkhuno.
```

<p rend="hangnum">§984.</p>

```
‘‘Kappiyaṃ taṃ ce chādeti, cīvaraṃ idamatthikaṃ <note>idamatthitaṃ (sī.)</note>;
```

```
Alaṃ phāsuvihārāya, pahitattassa bhikkhuno.
```

<p rend="hangnum">§985.</p>

```
‘‘Pallaṅkena <pb ed="M" n="0.0344" /> nisinnassa, jaṇṇuke nābhivassati;
```

```
Alaṃ phāsuvihārāya, pahitattassa bhikkhuno.
```

<p rend="hangnum">§986.</p>

```
<note>saṃ. ni. 4.253; itivu. 53</note> ‘‘Yo sukhaṃ dukkhato adda, dukkhamaddakkhi sallato;
```

```
Ubhayantarena <pb ed="T" n="0.0402" /> <note>ubhayamantare (sī.)</note> nāhosi, kena lokasmi kiṃ siyā.
```

<p rend="hangnum">§987.</p>

```
‘‘Mā me kadāci pāpiccho, kusīto hīnavīriyo;
```

```
Appassuto anādaro, kena lokasmi kiṃ siyā.
```

<p rend="hangnum">§988.</p>

```
‘‘Bahussuto <pb ed="V" n="0.0276" /> ca medhāvī, sīlesu susamāhito;
```

```
Cetosamathamanuyutto, api muddhani tiṭṭhatu.
```

<p rend="hangnum">§989.</p>

```
‘‘Yo papañcamanuyutto, papañcābhirato mago;
```

```
Virādhayī so nibbānaṃ, yogakkhemaṃ anuttaraṃ.
```

<p rend="hangnum">§990.</p>

```
‘‘Yo ca papañcaṃ hitvāna, nippapañcapathe rato;
```

```
Ārādhayī so nibbānaṃ, yogakkhemaṃ anuttaraṃ.
```

<p rend="hangnum">§991.</p>

```
<note>dha. pa. 98</note> ‘‘Gāme vā yadi vāraññe, ninne vā yadi vā thale;
```

```
Yattha arahanto viharanti, taṃ bhūmirāmaṇeyyakaṃ.
```

<p rend="hangnum">§992.</p>

```
‘‘Ramaṇīyāni araññāni, yattha na ramatī jano;
```

```
Vītarāgā ramissanti, na te kāmagavesino.
```

<p rend="hangnum">§993.</p>

```
<note>dha. pa. 76</note> ‘‘Nidhīnaṃva pavattāraṃ, yaṃ passe vajjadassinaṃ;
```

```
Niggayhavādiṃ <pb ed="P" n="0.0090" /> medhāviṃ, tādisaṃ paṇḍitaṃ bhaje;
```

```
Tādisaṃ bhajamānassa, seyyo hoti na pāpiyo.
```

<p rend="hangnum">§994.</p>

```
<note>dha. pa. 77</note> ‘‘Ovadeyyānusāseyya, asabbhā ca nivāraye;
```

```
Satañhi so piyo hoti, asataṃ hoti appiyo.
```

<p rend="hangnum">§995.</p>

```
‘‘Aññassa bhagavā buddho, dhammaṃ desesi cakkhumā;
```

```
Dhamme <pb ed="T" n="0.0403" /> desiyamānamhi, sotamodhesimatthiko;
```

```
Taṃ me amoghaṃ savanaṃ, vimuttomhi anāsavo.
```

<p rend="hangnum">§996.</p>

```
‘‘Neva pubbenivāsāya, napi dibbassa cakkhuno;
```

```
Cetopariyāya iddhiyā, cutiyā upapattiyā;
```

```
Sotadhātuvisuddhiyā, paṇidhī me na vijjati <note>kathā. 378</note>.
```

<p rend="hangnum">§997.</p>

```
‘‘Rukkhamūlaṃva <pb ed="M" n="0.0345" /> nissāya, muṇḍo saṅghāṭipāruto;
```

```
Paññāya uttamo thero, upatissova <note>upatisso ca (sī. ka.)</note> jhāyati.
```

<p rend="hangnum">§998.</p>

```
‘‘Avitakkaṃ samāpanno, sammāsambuddhasāvako;
```

```
Ariyena tuṇhībhāvena, upeto hoti tāvade.
```

<p rend="hangnum">§999.</p>

```
<note>udā. 24</note> ‘‘Yathāpi pabbato selo, acalo suppatiṭṭhito;
```

```
Evaṃ mohakkhayā bhikkhu, pabbatova na vedhati.
```

<p rend="hangnum">§1000.</p>

```
‘‘Anaṅgaṇassa posassa, niccaṃ sucigavesino;
```

```
Vālaggamattaṃ pāpassa, abbhamattaṃva khāyati.
```

<p rend="hangnum">§1001.</p>

```
‘‘Nābhinandāmi <pb ed="V" n="0.0277" /> maraṇaṃ, nābhinandāmi jīvitaṃ;
```

```
Nikkhipissaṃ imaṃ kāyaṃ, sampajāno patissato.
```

<p rend="hangnum">§1002.</p>

```
‘‘Nābhinandāmi maraṇaṃ, nābhinandāmi jīvitaṃ;
```

```
Kālañca paṭikaṅkhāmi, nibbisaṃ bhatako yathā.
```

<p rend="hangnum">§1003.</p>

```
‘‘Ubhayena midaṃ maraṇameva, nāmaraṇaṃ pacchā vā pure vā;
```

```
Paṭipajjatha mā vinassatha, khaṇo vo mā upaccagā.
```

<p rend="hangnum">§1004.</p>

```
‘‘Nagaraṃ yathā paccantaṃ, guttaṃ santarabāhiraṃ;
```

```
Evaṃ gopetha attānaṃ, khaṇo vo mā upaccagā;
```

```
Khaṇātītā <pb ed="T" n="0.0404" /> hi socanti, nirayamhi samappitā.
```

<p rend="hangnum">§1005.</p>

```
‘‘Upasanto uparato, mantabhāṇī <note>mattabhāṇī (sī.)</note> anuddhato;
```

```
Dhunāti pāpake dhamme, dumapattaṃva māluto.
```

<p rend="hangnum">§1006.</p>

```
‘‘Upasanto uparato, mantabhāṇī anuddhato;
```

```
Appāsi <note>abbahi (syā.), abhāsi (?)</note> pāpake dhamme, dumapattaṃva māluto.
```

<p rend="hangnum">§1007.</p>

```
‘‘Upasanto <pb ed="P" n="0.0091" /> anāyāso, vippasanno anāvilo;
```

```
Kalyāṇasīlo medhāvī, dukkhassantakaro siyā.
```

<p rend="hangnum">§1008.</p>

```
‘‘Na vissase ekatiyesu evaṃ, agārisu pabbajitesu cāpi;
```

```
Sādhūpi hutvā na asādhu honti, asādhu hutvā puna sādhu honti.
```

<p rend="hangnum">§1009.</p>

```
‘‘Kāmacchando <pb ed="M" n="0.0346" /> ca byāpādo, thinamiddhañca bhikkhuno;
```

```
Uddhaccaṃ vicikicchā ca, pañcete cittakelisā.
```

<p rend="hangnum">§1010.</p>

```
‘‘Yassa sakkariyamānassa, asakkārena cūbhayaṃ;
```

```
Samādhi na vikampati, appamādavihārino.
```

<p rend="hangnum">§1011.</p>

```
‘‘Taṃ jhāyinaṃ sātatikaṃ, sukhumadiṭṭhivipassakaṃ;
```

```
Upādānakkhayārāmaṃ, āhu sappuriso iti.
```

<p rend="hangnum">§1012.</p>

```
‘‘Mahāsamuddo pathavī, pabbato anilopi ca;
```

```
Upamāya na yujjanti, satthu varavimuttiyā.
```

<p rend="hangnum">§1013.</p>

```
‘‘Cakkānuvattako <pb ed="T" n="0.0405" /> thero, mahāñāṇī samāhito;
```

```
Pathavāpaggisamāno, na rajjati na dussati.
```

<p rend="hangnum">§1014.</p>

```
‘‘Paññāpāramitaṃ patto, mahābuddhi mahāmati;
```

```
Ajaḷo jaḷasamāno, sadā carati nibbuto.
```

<p rend="hangnum">§1015.</p>

```
‘‘Pariciṇṇo mayā satthā…pe… bhavanetti samūhatā.
```

<p rend="hangnum">§1016.</p>

```
‘‘Sampādethappamādena<pb ed="V" n="0.0278" />, esā me anusāsanī;
```

```
Handāhaṃ parinibbissaṃ, vippamuttomhi sabbadhī’’ti.
```

… Sāriputto thero….

#### 3. Ānandattheragāthā

<p rend="hangnum">§1017.</p>

```
‘‘Pisuṇena ca kodhanena ca, maccharinā ca vibhūtanandinā;
```

```
Sakhitaṃ na kareyya paṇḍito, pāpo kāpurisena saṅgamo.
```

<p rend="hangnum">§1018.</p>

```
‘‘Saddhena ca pesalena ca, paññavatā bahussutena ca;
```

```
Sakhitaṃ kareyya paṇḍito, bhaddo sappurisena saṅgamo.
```

<p rend="hangnum">§1019.</p>

```
‘‘Passa cittakataṃ bimbaṃ…pe… yassa natthi dhuvaṃ ṭhiti.
```

<p rend="hangnum">§1020.</p>

```
‘‘Passa cittakataṃ bimbaṃ…pe… vatthehi sobhati.
```

<p rend="hangnum">§1021.</p>

```
‘‘Alattakakatā <pb ed="M" n="0.0347" /> …pe… no ca pāragavesino.
```

<p rend="hangnum">§1022.</p>

```
‘‘Aṭṭhapadakatā…pe… no ca pāragavesino.
```

<p rend="hangnum">§1023.</p>

```
‘‘Añjanīva navā…pe… no ca pāragavesino.
```

<p rend="hangnum">§1024.</p>

```
‘‘Bahussuto cittakathī, buddhassa paricārako;
```

```
Pannabhāro visaññutto, seyyaṃ kappeti gotamo.
```

<p rend="hangnum">§1025.</p>

```
‘‘Khīṇāsavo visaññutto, saṅgātīto sunibbuto;
```

```
Dhāreti antimaṃ dehaṃ, jātimaraṇapāragū.
```

<p rend="hangnum">§1026.</p>

```
‘‘Yasmiṃ <pb ed="P" n="0.0092" /> patiṭṭhitā dhammā, buddhassādiccabandhuno;
```

```
Nibbānagamane magge, soyaṃ tiṭṭhati gotamo.
```

<p rend="hangnum">§1027.</p>

```
‘‘Dvāsīti <pb ed="T" n="0.0406" /> buddhato gaṇhiṃ, dve sahassāni bhikkhuto;
```

```
Caturāsītisahassāni, ye me dhammā pavattino.
```

<p rend="hangnum">§1028.</p>

```
‘‘Appassutāyaṃ puriso, balibaddova jīrati;
```

```
Maṃsāni tassa vaḍḍhanti, paññā tassa na vaḍḍhati.
```

<p rend="hangnum">§1029.</p>

```
‘‘Bahussuto appassutaṃ, yo sutenātimaññati;
```

```
Andho padīpadhārova, tatheva paṭibhāti maṃ.
```

<p rend="hangnum">§1030.</p>

```
‘‘Bahussutaṃ upāseyya, sutañca na vināsaye;
```

```
Taṃ mūlaṃ brahmacariyassa, tasmā dhammadharo siyā.
```

<p rend="hangnum">§1031.</p>

```
‘‘Pubbāparaññū atthaññū, niruttipadakovido;
```

```
Suggahītañca gaṇhāti, atthañcopaparikkhati.
```

<p rend="hangnum">§1032.</p>

```
‘‘Khantyā <pb ed="V" n="0.0279" /> chandikato <note>khantiyā chandito (?)</note> hoti, ussahitvā tuleti taṃ;
```

```
Samaye so padahati, ajjhattaṃ susamāhito.
```

<p rend="hangnum">§1033.</p>

```
‘‘Bahussutaṃ dhammadharaṃ, sappaññaṃ buddhasāvakaṃ;
```

```
Dhammaviññāṇamākaṅkhaṃ, taṃ bhajetha tathāvidhaṃ.
```

<p rend="hangnum">§1034.</p>

```
‘‘Bahussuto dhammadharo, kosārakkho mahesino;
```

```
Cakkhu sabbassa lokassa, pūjanīyo bahussuto.
```

<p rend="hangnum">§1035.</p>

```
‘‘Dhammārāmo dhammarato, dhammaṃ anuvicintayaṃ;
```

```
Dhammaṃ anussaraṃ bhikkhu, saddhammā na parihāyati.
```

<p rend="hangnum">§1036.</p>

```
‘‘Kāyamaccheragaruno <pb ed="M" n="0.0348" /> <note>garuko (sī.)</note>, hiyyamāne <note>hiyyamāno (sī.)</note> anuṭṭhahe;
```

```
Sarīrasukhagiddhassa, kuto samaṇaphāsutā.
```

<p rend="hangnum">§1037.</p>

```
‘‘Na <pb ed="T" n="0.0407" /> pakkhanti disā sabbā, dhammā na paṭibhanti maṃ;
```

```
Gate kalyāṇamittamhi, andhakāraṃva khāyati.
```

<p rend="hangnum">§1038.</p>

```
‘‘Abbhatītasahāyassa, atītagatasatthuno;
```

```
Natthi etādisaṃ mittaṃ, yathā kāyagatā sati.
```

<p rend="hangnum">§1039.</p>

```
‘‘Ye purāṇā atītā te, navehi na sameti me;
```

```
Svajja ekova jhāyāmi, vassupetova pakkhimā.
```

<p rend="hangnum">§1040.</p>

```
‘‘Dassanāya abhikkante, nānāverajjake bahū;
```

```
Mā vārayittha sotāro, passantu samayo mamaṃ.
```

<p rend="hangnum">§1041.</p>

```
‘‘Dassanāya <pb ed="P" n="0.0093" /> abhikkante, nānāverajjake puthu;
```

```
Karoti satthā okāsaṃ, na nivāreti cakkhumā.
```

<p rend="hangnum">§1042.</p>

```
‘‘Paṇṇavīsativassāni, sekhabhūtassa me sato;
```

```
Na kāmasaññā uppajji, passa dhammasudhammataṃ.
```

<p rend="hangnum">§1043.</p>

```
‘‘Paṇṇavīsativassāni, sekhabhūtassa me sato;
```

```
Na dosasaññā uppajji, passa dhammasudhammataṃ.
```

<p rend="hangnum">§1044.</p>

```
‘‘Paṇṇavīsativassāni, bhagavantaṃ upaṭṭhahiṃ;
```

```
Mettena kāyakammena, chāyāva anapāyinī <note>anupāyinī (syā. ka.)</note>.
```

<p rend="hangnum">§1045.</p>

```
‘‘Paṇṇavīsativassāni, bhagavantaṃ upaṭṭhahiṃ;
```

```
Mettena vacīkammena, chāyāva anapāyinī.
```

<p rend="hangnum">§1046.</p>

```
‘‘Paṇṇavīsativassāni, bhagavantaṃ upaṭṭhahiṃ;
```

```
Mettena manokammena, chāyāva anapāyinī.
```

<p rend="hangnum">§1047.</p>

```
‘‘Buddhassa <pb ed="T" n="0.0408" /><pb ed="V" n="0.0280" /> caṅkamantassa, piṭṭhito anucaṅkamiṃ;
```

```
Dhamme desiyamānamhi, ñāṇaṃ me udapajjatha.
```

<p rend="hangnum">§1048.</p>

```
‘‘Ahaṃ sakaraṇīyomhi, sekho appattamānaso;
```

```
Satthu ca parinibbānaṃ, yo amhaṃ anukampako.
```

<p rend="hangnum">§1049.</p>

```
‘‘Tadāsi <pb ed="M" n="0.0349" /> yaṃ bhiṃsanakaṃ, tadāsi lomahaṃsanaṃ;
```

```
Sabbākāravarūpete, sambuddhe parinibbute.
```

<p rend="hangnum">§1050.</p>

```
‘‘Bahussuto dhammadharo, kosārakkho mahesino;
```

```
Cakkhu sabbassa lokassa, ānando parinibbuto.
```

<p rend="hangnum">§1051.</p>

```
‘‘Bahussuto dhammadharo, kosārakkho mahesino;
```

```
Cakkhu sabbassa lokassa, andhakāre tamonudo.
```

<p rend="hangnum">§1052.</p>

```
‘‘Gatimanto satimanto, dhitimanto ca yo isi;
```

```
Saddhammadhārako thero, ānando ratanākaro.
```

<p rend="hangnum">§1053.</p>

```
‘‘Pariciṇṇo mayā satthā, kataṃ buddhassa sāsanaṃ;
```

```
Ohito garuko bhāro, natthi dāni punabbhavo’’ti.
```

… Ānando thero….

<trailer rend="centre">Tiṃsanipāto niṭṭhito.</trailer>

Tatruddānaṃ –

```
Phussopatisso ānando, tayotime pakittitā;
```

```
Gāthāyo tattha saṅkhātā, sataṃ pañca ca uttarīti;
```

### 18. Cattālīsanipāto

#### 1. Mahākassapattheragāthā

<p rend="hangnum">§1054.</p>

```
‘‘Na <pb ed="T" n="0.0409" /><pb ed="M" n="0.0350" /><pb ed="V" n="0.0281" /><pb ed="P" n="0.0094" /> gaṇena purakkhato care, vimano hoti samādhi dullabho;
```

```
Nānājanasaṅgaho dukho, iti disvāna gaṇaṃ na rocaye.
```

<p rend="hangnum">§1055.</p>

```
‘‘Na kulāni upabbaje muni, vimano hoti samādhi dullabho;
```

```
So ussukko rasānugiddho, atthaṃ riñcati yo sukhāvaho.
```

<p rend="hangnum">§1056.</p>

```
‘‘Paṅkoti hi naṃ avedayuṃ, yāyaṃ vandanapūjanā kulesu;
```

```
Sukhumaṃ salla durubbahaṃ, sakkāro kāpurisena dujjaho.
```

<p rend="hangnum">§1057.</p>

```
‘‘Senāsanamhā oruyha, nagaraṃ piṇḍāya pāvisiṃ;
```

```
Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.
```

<p rend="hangnum">§1058.</p>

```
‘‘So me <note>taṃ (sī. ka.)</note> pakkena hatthena, ālopaṃ upanāmayi;
```

```
Ālopaṃ pakkhipantassa, aṅguli cettha <note>pettha (sī. ka.)</note> chijjatha.
```

<p rend="hangnum">§1059.</p>

```
‘‘Kuṭṭamūlañca <note>kuḍḍamūlañca (sī. syā.)</note> nissāya, ālopaṃ taṃ abhuñjisaṃ;
```

```
Bhuñjamāne vā bhutte vā, jegucchaṃ me na vijjati.
```

<p rend="hangnum">§1060.</p>

```
‘‘Uttiṭṭhapiṇḍo āhāro, pūtimuttañca osadhaṃ;
```

```
Senāsanaṃ rukkhamūlaṃ, paṃsukūlañca cīvaraṃ;
```

```
Yassete abhisambhutvā <note>abhibhuñjati (?)</note>, sa ve cātuddiso naro.
```

<p rend="hangnum">§1061.</p>

```
‘‘Yattha eke vihaññanti, āruhantā siluccayaṃ;
```

```
Tassa buddhassa dāyādo, sampajāno patissato;
```

```
Iddhibalenupatthaddho<pb ed="T" n="0.0410" />, kassapo abhirūhati.
```

<p rend="hangnum">§1062.</p>

```
‘‘Piṇḍapātapaṭikkanto<pb ed="M" n="0.0351" />, selamāruyha kassapo;
```

```
Jhāyati anupādāno, pahīnabhayabheravo.
```

<p rend="hangnum">§1063.</p>

```
‘‘Piṇḍapātapaṭikkanto, selamāruyha kassapo;
```

```
Jhāyati anupādāno, ḍayhamānesu nibbuto.
```

<p rend="hangnum">§1064.</p>

```
‘‘Piṇḍapātapaṭikkanto, selamāruyha kassapo;
```

```
Jhāyati anupādāno, katakicco anāsavo.
```

<p rend="hangnum">§1065.</p>

```
‘‘Karerimālāvitatā<pb ed="V" n="0.0282" /><pb ed="P" n="0.0095" />, bhūmibhāgā manoramā;
```

```
Kuñjarābhirudā rammā, te selā ramayanti maṃ.
```

<p rend="hangnum">§1066.</p>

```
‘‘Nīlabbhavaṇṇā rucirā, vārisītā sucindharā;
```

```
Indagopakasañchannā, te selā ramayanti maṃ.
```

<p rend="hangnum">§1067.</p>

```
‘‘Nīlabbhakūṭasadisā, kūṭāgāravarūpamā;
```

```
Vāraṇābhirudā rammā, te selā ramayanti maṃ.
```

<p rend="hangnum">§1068.</p>

```
‘‘Abhivuṭṭhā rammatalā, nagā isibhi sevitā;
```

```
Abbhunnaditā sikhīhi, te selā ramayanti maṃ.
```

<p rend="hangnum">§1069.</p>

```
‘‘Alaṃ jhāyitukāmassa, pahitattassa me sato;
```

```
Alaṃ me atthakāmassa <note>attakāmassa (?)</note>, pahitattassa bhikkhuno.
```

<p rend="hangnum">§1070.</p>

```
‘‘Alaṃ me phāsukāmassa, pahitattassa bhikkhuno;
```

```
Alaṃ me yogakāmassa, pahitattassa tādino.
```

<p rend="hangnum">§1071.</p>

```
‘‘Umāpupphena samānā, gaganāvabbhachāditā;
```

```
Nānādijagaṇākiṇṇā<pb ed="T" n="0.0411" />, te selā ramayanti maṃ.
```

<p rend="hangnum">§1072.</p>

```
‘‘Anākiṇṇā gahaṭṭhehi, migasaṅghanisevitā;
```

```
Nānādijagaṇākiṇṇā, te selā ramayanti maṃ.
```

<p rend="hangnum">§1073.</p>

```
‘‘Acchodikā puthusilā, gonaṅgulamigāyutā;
```

```
Ambusevālasañchannā, te selā ramayanti maṃ.
```

<p rend="hangnum">§1074.</p>

```
‘‘Na pañcaṅgikena turiyena, rati me hoti tādisī;
```

```
Yathā ekaggacittassa, sammā dhammaṃ vipassato.
```

<p rend="hangnum">§1075.</p>

```
‘‘Kammaṃ <pb ed="M" n="0.0352" /> bahukaṃ na kāraye, parivajjeyya janaṃ na uyyame;
```

```
Ussukko so rasānugiddho, atthaṃ riñcati yo sukhāvaho.
```

<p rend="hangnum">§1076.</p>

```
‘‘Kammaṃ bahukaṃ na kāraye, parivajjeyya anattaneyyametaṃ;
```

```
Kicchati kāyo kilamati, dukkhito so samathaṃ na vindati.
```

<p rend="hangnum">§1077.</p>

```
‘‘Oṭṭhappahatamattena, attānampi na passati;
```

```
Patthaddhagīvo carati, ahaṃ seyyoti maññati.
```

<p rend="hangnum">§1078.</p>

```
‘‘Aseyyo seyyasamānaṃ, bālo maññati attānaṃ;
```

```
Na taṃ viññū pasaṃsanti, patthaddhamānasaṃ naraṃ.
```

<p rend="hangnum">§1079.</p>

```
‘‘Yo <pb ed="V" n="0.0283" /> ca seyyohamasmīti, nāhaṃ seyyoti vā pana;
```

```
Hīno taṃsadiso <note>tīnohaṃ sadiso (syā.)</note> vāti, vidhāsu na vikampati.
```

<p rend="hangnum">§1080.</p>

```
‘‘Paññavantaṃ <pb ed="P" n="0.0096" /> tathā tādiṃ, sīlesu susamāhitaṃ;
```

```
Cetosamathamanuttaṃ, tañce viññū pasaṃsare.
```

<p rend="hangnum">§1081.</p>

```
‘‘Yassa <pb ed="T" n="0.0412" /> sabrahmacārīsu, gāravo nūpalabbhati;
```

```
Ārakā hoti saddhammā, nabhato puthavī yathā.
```

<p rend="hangnum">§1082.</p>

```
‘‘Yesañca hiri ottappaṃ, sadā sammā upaṭṭhitaṃ;
```

```
Virūḷhabrahmacariyā te, tesaṃ khīṇā punabbhavā.
```

<p rend="hangnum">§1083.</p>

```
‘‘Uddhato capalo bhikkhu, paṃsukūlena pāruto;
```

```
Kapīva sīhacammena, na so tenupasobhati.
```

<p rend="hangnum">§1084.</p>

```
‘‘Anuddhato acapalo, nipako saṃvutindriyo;
```

```
Sobhati paṃsukūlena, sīhova girigabbhare.
```

<p rend="hangnum">§1085.</p>

```
‘‘Ete sambahulā devā, iddhimanto yasassino;
```

```
Dasadevasahassāni, sabbe te brahmakāyikā.
```

<p rend="hangnum">§1086.</p>

```
‘‘Dhammasenāpatiṃ vīraṃ, mahājhāyiṃ samāhitaṃ;
```

```
Sāriputtaṃ namassantā, tiṭṭhanti pañjalīkatā.
```

<p rend="hangnum">§1087.</p>

```
‘‘‘Namo <pb ed="M" n="0.0353" /> te purisājañña, namo te purisuttama;
```

```
Yassa te nābhijānāma, yampi nissāya jhāyati <note>jhāyasi (ka. aṭṭha.)</note>.
```

<p rend="hangnum">§1088.</p>

```
‘‘‘Accheraṃ vata buddhānaṃ, gambhīro gocaro sako;
```

```
Ye mayaṃ nābhijānāma, vālavedhisamāgatā’.
```

<p rend="hangnum">§1089.</p>

```
‘‘Taṃ tathā devakāyehi, pūjitaṃ pūjanārahaṃ;
```

```
Sāriputtaṃ tadā disvā, kappinassa sitaṃ ahu.
```

<p rend="hangnum">§1090.</p>

```
‘‘Yāvatā buddhakhettamhi, ṭhapayitvā mahāmuniṃ;
```

```
Dhutaguṇe visiṭṭhohaṃ, sadiso me na vijjati.
```

<p rend="hangnum">§1091.</p>

```
‘‘Pariciṇṇo <pb ed="T" n="0.0413" /> mayā satthā, kataṃ buddhassa sāsanaṃ;
```

```
Ohito garuko bhāro, natthi dāni punabbhavo.
```

<p rend="hangnum">§1092.</p>

```
‘‘Na <pb ed="V" n="0.0284" /> cīvare na sayane, bhojane nupalimpati;
```

```
Gotamo anappameyyo, muḷālapupphaṃ vimalaṃva;
```

```
Ambunā nekkhammaninno, tibhavābhinissaṭo.
```

<p rend="hangnum">§1093.</p>

```
‘‘Satipaṭṭhānagīvo so, saddhāhattho mahāmuni;
```

```
Paññāsīso mahāñāṇī, sadā carati nibbuto’’ti.
```

… Mahākassapo thero….

<trailer rend="centre">Cattālīsanipāto niṭṭhito.</trailer>

Tatruddānaṃ –

```
Cattālīsanipātamhi, mahākassapasavhayo;
```

```
Ekova thero gāthāyo, cattāsīla duvepi cāti.
```

### 19. Paññāsanipāto

#### 1. Tālapuṭattheragāthā

<p rend="hangnum">§1094.</p>

```
‘‘Kadā <pb ed="M" n="0.0354" /><pb ed="V" n="0.0285" /><pb ed="P" n="0.0097" /> nuhaṃ pabbatakandarāsu, ekākiyo addutiyo vihassaṃ;
```

```
Aniccato sabbabhavaṃ vipassaṃ, taṃ me idaṃ taṃ nu kadā bhavissati.
```

<p rend="hangnum">§1095.</p>

```
‘‘Kadā nuhaṃ bhinnapaṭandharo muni, kāsāvavattho <pb ed="T" n="0.0414" /> amamo nirāso;
```

```
Rāgañca dosañca tatheva mohaṃ, hantvā sukhī pavanagato vihassaṃ.
```

<p rend="hangnum">§1096.</p>

```
‘‘Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;
```

```
Vipassamāno vītabhayo vihassaṃ, eko vane taṃ nu kadā bhavissati.
```

<p rend="hangnum">§1097.</p>

```
‘‘Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;
```

```
Paññāmayaṃ tikhiṇamasiṃ gahetvā, chetvā vase tampi kadā bhavissati.
```

<p rend="hangnum">§1098.</p>

```
‘‘Kadā nu paññāmayamuggatejaṃ, satthaṃ isīnaṃ sahasādiyitvā;
```

```
Māraṃ sasenaṃ sahasā bhañjissaṃ, sīhāsane taṃ nu kadā bhavissati.
```

<p rend="hangnum">§1099.</p>

```
‘‘Kadā nuhaṃ sabbhi samāgamesu, diṭṭho bhave dhammagarūhi tādibhi;
```

```
Yāthāvadassīhi jitindriyehi, padhāniyo <pb ed="T" n="0.0415" /> taṃ nu kadā bhavissati.
```

<p rend="hangnum">§1100.</p>

```
‘‘Kadā nu maṃ tandi khudā pipāsā, vātātapā kīṭasarīsapā vā;
```

```
Na bādhayissanti na taṃ giribbaje, atthatthiyaṃ taṃ nu kadā bhavissati.
```

<p rend="hangnum">§1101.</p>

```
‘‘Kadā <pb ed="M" n="0.0355" /><pb ed="P" n="0.0098" /> nu kho yaṃ viditaṃ mahesinā, cattāri saccāni sududdasāni;
```

```
Samāhitatto satimā agacchaṃ, paññāya taṃ taṃ nu kadā bhavissati.
```

<p rend="hangnum">§1102.</p>

```
‘‘Kadā nu rūpe amite ca sadde, gandhe rase phusitabbe ca dhamme;
```

```
Ādittatohaṃ samathehi yutto, paññāya dacchaṃ tadidaṃ kadā me.
```

<p rend="hangnum">§1103.</p>

```
‘‘Kadā nuhaṃ dubbacanena vutto, tatonimittaṃ vimano na hessaṃ;
```

```
Atho pasatthopi tatonimittaṃ, tuṭṭho na hessaṃ tadidaṃ kadā me.
```

<p rend="hangnum">§1104.</p>

```
‘‘Kadā nu kaṭṭhe ca tiṇe latā ca, khandhe imehaṃ amite ca dhamme;
```

```
Ajjhattikāneva ca bāhirāni ca, samaṃ <pb ed="T" n="0.0416" /> tuleyyaṃ tadidaṃ kadā me.
```

<p rend="hangnum">§1105.</p>

```
‘‘Kadā nu maṃ pāvusakālamegho, navena toyena sacīvaraṃ vane;
```

```
Isippayātamhi pathe vajantaṃ, ovassate taṃ nu kadā bhavissati.
```

<p rend="hangnum">§1106.</p>

```
‘‘Kadā <pb ed="V" n="0.0286" /> mayūrassa sikhaṇḍino vane, dijassa sutvā girigabbhare rutaṃ;
```

```
Paccuṭṭhahitvā amatassa pattiyā, saṃcintaye taṃ nu kadā bhavissati.
```

<p rend="hangnum">§1107.</p>

```
‘‘Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca <note>balavāmukhañca (ka.)</note>;
```

```
Asajjamāno patareyyamiddhiyā, vibhiṃsanaṃ taṃ nu kadā bhavissati.
```

<p rend="hangnum">§1108.</p>

```
‘‘Kadā <pb ed="M" n="0.0356" /> nu nāgova asaṅgacārī, padālaye kāmaguṇesu chandaṃ;
```

```
Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.
```

<p rend="hangnum">§1109.</p>

```
‘‘Kadā <pb ed="P" n="0.0099" /> iṇaṭṭova daliddako <note>daḷiddako (sī.)</note> nidhiṃ, ārādhayitvā dhanikehi pīḷito;
```

```
Tuṭṭho bhavissaṃ <pb ed="T" n="0.0417" /> adhigamma sāsanaṃ, mahesino taṃ nu kadā bhavissati.
```

<p rend="hangnum">§1110.</p>

```
‘‘Bahūni vassāni tayāmhi yācito, ‘agāravāsena alaṃ nu te idaṃ’;
```

```
Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.
```

<p rend="hangnum">§1111.</p>

```
‘‘Nanu ahaṃ citta tayāmhi yācito, ‘giribbaje citrachadā vihaṅgamā’;
```

```
Mahindaghosatthanitābhigajjino, te taṃ ramessanti vanamhi jhāyinaṃ.
```

<p rend="hangnum">§1112.</p>

```
‘‘Kulamhi mitte ca piye ca ñātake, khiḍḍāratiṃ kāmaguṇañca loke;
```

```
Sabbaṃ pahāya imamajjhupāgato, athopi tvaṃ citta na mayha tussasi.
```

<p rend="hangnum">§1113.</p>

```
‘‘Mameva etaṃ na hi tvaṃ paresaṃ, sannāhakāle paridevitena kiṃ;
```

```
Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.
```

<p rend="hangnum">§1114.</p>

```
‘‘Suyuttavādī dvipadānamuttamo, mahābhisakko naradammasārathi <note>sārathī (sī.)</note>;
```

```
‘Cittaṃ <pb ed="T" n="0.0418" /> calaṃ makkaṭasannibhaṃ iti, avītarāgena sudunnivārayaṃ’.
```

<p rend="hangnum">§1115.</p>

```
‘‘Kāmā <pb ed="M" n="0.0357" /> hi citrā madhurā manoramā, aviddasū yattha sitā puthujjanā;
```

```
Te dukkhamicchanti punabbhavesino, cittena nītā niraye nirākatā.
```

<p rend="hangnum">§1116.</p>

```
‘‘‘Mayūrakoñcābhirutamhi kānane, dīpīhi byagghehi purakkhato vasaṃ;
```

```
Kāye apekkhaṃ jaha mā virādhaya’, itissu maṃ citta pure niyuñjasi.
```

<p rend="hangnum">§1117.</p>

```
‘‘‘Bhāvehi <pb ed="P" n="0.0100" /> jhānāni ca indriyāni ca, balāni bojjhaṅgasamādhibhāvanā;
```

```
Tisso ca vijjā phusa buddhasāsane’, itissu maṃ citta pure niyuñjasi.
```

<p rend="hangnum">§1118.</p>

```
‘‘‘Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;
```

```
Aṭṭhaṅgikaṃ sabbakilesasodhanaṃ’, itissu maṃ citta pure niyuñjasi.
```

<p rend="hangnum">§1119.</p>

```
‘‘‘Dukkhanti khandhe paṭipassa yoniso, yato <pb ed="T" n="0.0419" /> ca dukkhaṃ samudeti taṃ jaha;
```

```
Idheva dukkhassa karohi antaṃ’, itissu maṃ citta pure niyuñjasi.
```

<p rend="hangnum">§1120.</p>

```
‘‘‘Aniccaṃ <pb ed="V" n="0.0287" /> dukkhanti vipassa yoniso, suññaṃ anattāti aghaṃ vadhanti ca;
```

```
Manovicāre uparundha cetaso’, itissu maṃ citta pure niyuñjasi.
```

<p rend="hangnum">§1121.</p>

```
‘‘‘Muṇḍo virūpo abhisāpamāgato, kapālahatthova kulesu bhikkhasu;
```

```
Yuñjassu satthuvacane mahesino’, itissu maṃ citta pure niyuñjasi.
```

<p rend="hangnum">§1122.</p>

```
‘‘‘Susaṃvutatto <pb ed="M" n="0.0358" /> visikhantare caraṃ, kulesu kāmesu asaṅgamānaso;
```

```
Cando yathā dosinapuṇṇamāsiyā’, itissu maṃ citta pure niyuñjasi.
```

<p rend="hangnum">§1123.</p>

```
‘‘‘Āraññiko hohi ca piṇḍapātiko, sosāniko hohi ca paṃsukūliko;
```

```
Nesajjiko hohi sadā dhute rato’, itissu maṃ citta pure niyuñjasi.
```

<p rend="hangnum">§1124.</p>

```
‘‘Ropetva <pb ed="T" n="0.0420" /> rukkhāni yathā phalesī, mūle taruṃ chettu tameva icchasi;
```

```
Tathūpamaṃ cittamidaṃ karosi, yaṃ maṃ aniccamhi cale niyuñjasi.
```

<p rend="hangnum">§1125.</p>

```
‘‘Arūpa dūraṅgama ekacāri, na te karissaṃ vacanaṃ idānihaṃ;
```

```
Dukkhā hi kāmā kaṭukā mahabbhayā, nibbānamevābhimano carissaṃ.
```

<p rend="hangnum">§1126.</p>

```
‘‘Nāhaṃ alakkhyā ahirikkatāya vā, na cittahetū na ca dūrakantanā;
```

```
Ājīvahetū ca ahaṃ na nikkhamiṃ, kato ca te citta paṭissavo mayā.
```

<p rend="hangnum">§1127.</p>

```
‘‘‘Appicchatā sappurisehi vaṇṇitā, makkhappahānaṃ vūpasamo dukhassa’;
```

```
Itissu <pb ed="P" n="0.0101" /> maṃ citta tadā niyuñjasi, idāni tvaṃ gacchasi pubbaciṇṇaṃ.
```

<p rend="hangnum">§1128.</p>

```
‘‘Taṇhā avijjā ca piyāpiyañca, subhāni rūpāni sukhā ca vedanā;
```

```
Manāpiyā kāmaguṇā ca vantā, vante ahaṃ āvamituṃ na ussahe.
```

<p rend="hangnum">§1129.</p>

```
‘‘Sabbattha <pb ed="T" n="0.0421" /><pb ed="M" n="0.0359" /> te citta vaco kataṃ mayā, bahūsu jātīsu na mesi kopito;
```

```
Ajjhattasambhavo kataññutāya te, dukkhe ciraṃ saṃsaritaṃ tayā kate.
```

<p rend="hangnum">§1130.</p>

```
‘‘Tvaññeva no citta karosi brāhmaṇo <note>brāhmaṇe (sī.), brāhmaṇaṃ (?) bhāvalopa-tappadhānatā gahetabbā</note>, tvaṃ khattiyo rājadasī <note>rājadisī (syā. ka.)</note> karosi;
```

```
Vessā ca suddā ca bhavāma ekadā, devattanaṃ vāpi taveva vāhasā.
```

<p rend="hangnum">§1131.</p>

```
‘‘Taveva hetū asurā bhavāmase, tvaṃmūlakaṃ nerayikā bhavāmase;
```

```
Atho tiracchānagatāpi ekadā, petattanaṃ vāpi taveva vāhasā.
```

<p rend="hangnum">§1132.</p>

```
‘‘Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;
```

```
Ummattakeneva mayā palobhasi, kiñcāpi te citta virādhitaṃ mayā.
```

<p rend="hangnum">§1133.</p>

```
‘‘Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;
```

```
Tadajjahaṃ niggahessāmi yoniso, hatthippabhinnaṃ <pb ed="T" n="0.0422" /> viya aṅkusaggaho.
```

<p rend="hangnum">§1134.</p>

```
‘‘Satthā <pb ed="V" n="0.0288" /> ca me lokamimaṃ adhiṭṭhahi, aniccato addhuvato asārato;
```

```
Pakkhanda maṃ citta jinassa sāsane, tārehi oghā mahatā suduttarā.
```

<p rend="hangnum">§1135.</p>

```
‘‘Na te idaṃ citta yathā purāṇakaṃ, nāhaṃ alaṃ tuyha vase nivattituṃ <note>vasena vattituṃ (?)</note>;
```

```
Mahesino pabbajitomhi sāsane, na mādisā honti vināsadhārino.
```

<p rend="hangnum">§1136.</p>

```
‘‘Nagā <pb ed="M" n="0.0360" /><pb ed="P" n="0.0102" /> samuddā saritā vasundharā, disā catasso vidisā adho divā;
```

```
Sabbe aniccā tibhavā upaddutā, kuhiṃ gato citta sukhaṃ ramissasi.
```

<p rend="hangnum">§1137.</p>

```
‘‘Dhitipparaṃ kiṃ mama citta kāhisi, na te alaṃ citta vasānuvattako;
```

```
Na jātu bhastaṃ ubhatomukhaṃ chupe, dhiratthu pūraṃ nava sotasandaniṃ.
```

<p rend="hangnum">§1138.</p>

```
‘‘Varāhaeṇeyyavigāḷhasevite, pabbhārakuṭṭe pakateva sundare;
```

```
Navambunā pāvusasitthakānane, tahiṃ <pb ed="T" n="0.0423" /> guhāgehagato ramissasi.
```

<p rend="hangnum">§1139.</p>

```
‘‘Sunīlagīvā susikhā supekhunā, sucittapattacchadanā vihaṅgamā;
```

```
Sumañjughosatthanitābhigajjino, te taṃ ramessanti vanamhi jhāyinaṃ.
```

<p rend="hangnum">§1140.</p>

```
‘‘Vuṭṭhamhi deve caturaṅgule tiṇe, saṃpupphite meghanibhamhi kānane;
```

```
Nagantare viṭapisamo sayissaṃ, taṃ me mudū hehiti tūlasannibhaṃ.
```

<p rend="hangnum">§1141.</p>

```
‘‘Tathā tu kassāmi yathāpi issaro, yaṃ labbhati tenapi hotu me alaṃ;
```

```
Na tāhaṃ kassāmi yathā atandito, biḷārabhastaṃva yathā sumadditaṃ.
```

<p rend="hangnum">§1142.</p>

```
‘‘Tathā tu kassāmi yathāpi issaro, yaṃ labbhati tenapi hotu me alaṃ;
```

```
Vīriyena taṃ mayha vasānayissaṃ, gajaṃva mattaṃ kusalaṅkusaggaho.
```

<p rend="hangnum">§1143.</p>

```
‘‘Tayā <pb ed="M" n="0.0361" /> sudantena avaṭṭhitena hi, hayena <pb ed="T" n="0.0424" /> yoggācariyova ujjunā;
```

```
Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.
```

<p rend="hangnum">§1144.</p>

```
‘‘Ārammaṇe <pb ed="P" n="0.0103" /> taṃ balasā nibandhisaṃ, nāgaṃva thambhamhi daḷhāya rajjuyā;
```

```
Taṃ me suguttaṃ satiyā subhāvitaṃ, anissitaṃ sabbabhavesu hehisi.
```

<p rend="hangnum">§1145.</p>

```
‘‘Paññāya chetvā vipathānusārinaṃ, yogena niggayha pathe nivesiya;
```

```
Disvā samudayaṃ vibhavañca sambhavaṃ, dāyādako hehisi aggavādino.
```

<p rend="hangnum">§1146.</p>

```
‘‘Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;
```

```
Nanu <note>nūna (sī.)</note> saṃyojanabandhanacchidaṃ, saṃsevase kāruṇikaṃ mahāmuniṃ.
```

<p rend="hangnum">§1147.</p>

```
‘‘Migo yathā seri sucittakānane, rammaṃ giriṃ pāvusaabbhamāliniṃ <note>māliṃ (?)</note>;
```

```
Anākule tattha nage ramissaṃ <note>ramissasi (syā. ka.)</note>, asaṃsayaṃ citta parā bhavissasi.
```

<p rend="hangnum">§1148.</p>

```
‘‘Ye <pb ed="T" n="0.0425" /><pb ed="V" n="0.0289" /> tuyha chandena vasena vattino, narā ca nārī ca anubhonti yaṃ sukhaṃ;
```

```
Aviddasū māravasānuvattino, bhavābhinandī tava citta sāvakā’’ti.
```

… Tālapuṭo thero….

<trailer rend="centre">Paññāsanipāto niṭṭhito.</trailer>

Tatruddānaṃ –

```
Paññāsamhi nipātamhi, eko tālapuṭo suci;
```

```
Gāthāyo tattha paññāsa, puna pañca ca uttarīti.
```

### 20. Saṭṭhinipāto

#### 1. Mahāmoggallānattheragāthā

<p rend="hangnum">§1149.</p>

```
‘‘Āraññikā <pb ed="M" n="0.0362" /><pb ed="V" n="0.0290" /><pb ed="P" n="0.0104" /> piṇḍapātikā, uñchāpattāgate ratā;
```

```
Dālemu maccuno senaṃ, ajjhattaṃ susamāhitā.
```

<p rend="hangnum">§1150.</p>

```
‘‘Āraññikā piṇḍapātikā, uñchāpattāgate ratā;
```

```
Dhunāma <pb ed="T" n="0.0426" /> maccuno senaṃ, naḷāgāraṃva kuñjaro.
```

<p rend="hangnum">§1151.</p>

```
‘‘Rukkhamūlikā sātatikā, uñchāpattāgate ratā;
```

```
Dālemu maccuno senaṃ, ajjhattaṃ susamāhitā.
```

<p rend="hangnum">§1152.</p>

```
‘‘Rukkhamūlikā sātatikā, uñchāpattāgate ratā;
```

```
Dhunāma maccuno senaṃ, naḷāgāraṃva kuñjaro.
```

<p rend="hangnum">§1153.</p>

```
‘‘Aṭṭhikaṅkalakuṭike, maṃsanhārupasibbite;
```

```
Dhiratthu pure duggandhe, paragatte mamāyase.
```

<p rend="hangnum">§1154.</p>

```
‘‘Gūthabhaste taconaddhe, uragaṇḍipisācini;
```

```
Nava sotāni te kāye, yāni sandanti sabbadā.
```

<p rend="hangnum">§1155.</p>

```
‘‘Tava sarīraṃ navasotaṃ, duggandhakaraṃ paribandhaṃ;
```

```
Bhikkhu parivajjayate taṃ, mīḷhaṃ ca yathā sucikāmo.
```

<p rend="hangnum">§1156.</p>

```
‘‘Evañce taṃ jano jaññā, yathā jānāmi taṃ ahaṃ;
```

```
Ārakā parivajjeyya, gūthaṭṭhānaṃva pāvuse’’.
```

<p rend="hangnum">§1157.</p>

```
‘‘Evametaṃ mahāvīra, yathā samaṇa bhāsasi;
```

```
Ettha ceke visīdanti, paṅkamhiva jaraggavo.
```

<p rend="hangnum">§1158.</p>

```
‘‘Ākāsamhi haliddiyā, yo maññetha rajetave;
```

```
Aññena vāpi raṅgena, vighātudayameva taṃ.
```

<p rend="hangnum">§1159.</p>

```
‘‘Tadākāsasamaṃ cittaṃ, ajjhattaṃ susamāhitaṃ;
```

```
Mā pāpacitte āsādi, aggikhandhaṃva pakkhimā.
```

<p rend="hangnum">§1160.</p>

```
‘‘Passa cittakataṃ bimbaṃ, arukāyaṃ samussitaṃ;
```

```
Āturaṃ bahusaṅkappaṃ, yassa natthi dhuvaṃ ṭhiti.
```

<p rend="hangnum">§1161.</p>

```
‘‘Passa <pb ed="V" n="0.0291" /> cittakataṃ rūpaṃ, maṇinā kuṇḍalena ca;
```

```
Aṭṭhiṃ tacena onaddhaṃ, saha vatthehi sobhati.
```

<p rend="hangnum">§1162.</p>

```
‘‘Alattakakatā <pb ed="M" n="0.0363" /> pādā, mukhaṃ cuṇṇakamakkhitaṃ;
```

```
Alaṃ bālassa mohāya, no ca pāragavesino.
```

<p rend="hangnum">§1163.</p>

```
‘‘Aṭṭhapadakatā kesā, nettā añjanamakkhitā;
```

```
Alaṃ bālassa mohāya, no ca pāragavesino.
```

<p rend="hangnum">§1164.</p>

```
‘‘Añjanīva navā cittā, pūtikāyo alaṅkato;
```

```
Alaṃ bālassa mohāya, no ca pāragavesino.
```

<p rend="hangnum">§1165.</p>

```
‘‘Odahi migavo pāsaṃ, nāsadā vāguraṃ migo;
```

```
Bhutvā nivāpaṃ gacchāma, kaddante migabandhake.
```

<p rend="hangnum">§1166.</p>

```
‘‘Chinno pāso migavassa, nāsadā vāguraṃ migo;
```

```
Bhutvā nivāpaṃ gacchāma, socante migaluddake.
```

<p rend="hangnum">§1167.</p>

```
‘‘Tadāsi yaṃ bhiṃsanakaṃ, tadāsi lomahaṃsanaṃ;
```

```
Anekākārasampanne, sāriputtamhi nibbute.
```

<p rend="hangnum">§1168.</p>

```
<note>dī. ni. 2.221, 272; saṃ. ni. 1.186; 2.143; apa. thera 1.2.115; jā. 1.1.95</note> ‘‘Aniccā <pb ed="T" n="0.0427" /><pb ed="P" n="0.0105" /> vata saṅkhārā uppādavaya dhammino.
```

```
Upajjitvā nirujjhanti, tesaṃ vūpasamo sukho.
```

<p rend="hangnum">§1169.</p>

```
‘‘Sukhumaṃ te paṭivijjhanti, vālaggaṃ usunā yathā;
```

```
Ye pañcakkhandhe passanti, parato no ca attato.
```

<p rend="hangnum">§1170.</p>

```
‘‘Ye ca passanti saṅkhāre, parato no ca attato;
```

```
Paccabyādhiṃsu nipuṇaṃ, vālaggaṃ usunā yathā.
```

<p rend="hangnum">§1171.</p>

```
<note>saṃ. ni. 1.21, 97</note> ‘‘Sattiyā viya omaṭṭho, ḍayhamānova matthake;
```

```
Kāmarāgappahānāya, sato bhikkhu paribbaje.
```

<p rend="hangnum">§1172.</p>

```
<note>saṃ. ni. 1.21, 97</note>‘‘Sattiyā viya omaṭṭho, ḍayhamānova matthake;
```

```
Bhavarāgappahānāya, sato bhikkhu paribbaje’’.
```

<p rend="hangnum">§1173.</p>

```
‘‘Codito bhāvitattena, sarīrantimadhārinā;
```

```
Migāramātupāsādaṃ, pādaṅguṭṭhena kampayiṃ.
```

<p rend="hangnum">§1174.</p>

```
‘‘Nayidaṃ sithilamārabbha, nayidaṃ appena thāmasā;
```

```
Nibbānamadhigantabbaṃ, sabbagantha-pamocanaṃ.
```

<p rend="hangnum">§1175.</p>

```
‘‘Ayañca <pb ed="V" n="0.0292" /> daharo bhikkhu, ayamuttamaporiso;
```

```
Dhāreti antimaṃ dehaṃ, jetvā māraṃ savāhiniṃ <note>savāhanaṃ (ka.)</note>.
```

<p rend="hangnum">§1176.</p>

```
‘‘Vivaramanupabhanti <pb ed="M" n="0.0364" /> vijjutā, vebhārassa ca paṇḍavassa ca;
```

```
Nagavivaragato jhāyati, putto appaṭimassa tādino.
```

<p rend="hangnum">§1177.</p>

```
‘‘Upasanto uparato, pantasenāsano muni;
```

```
Dāyādo <pb ed="T" n="0.0428" /> buddhaseṭṭhassa, brahmunā abhivandito.
```

<p rend="hangnum">§1178.</p>

```
‘‘Upasantaṃ uparataṃ, pantasenāsanaṃ muniṃ;
```

```
Dāyādaṃ buddhaseṭṭhassa, vanda brāhmaṇa kassapaṃ.
```

<p rend="hangnum">§1179.</p>

```
‘‘Yo ca jātisataṃ gacche, sabbā brāhmaṇajātiyo;
```

```
Sottiyo vedasampanno, manussesu punappunaṃ.
```

<p rend="hangnum">§1180.</p>

```
‘‘Ajjhāyakopi ce assa, tiṇṇaṃ vedāna pāragū;
```

```
Etassa vandanāyetaṃ, kalaṃ nāgghati soḷasiṃ.
```

<p rend="hangnum">§1181.</p>

```
‘‘Yo so aṭṭha vimokkhāni, purebhattaṃ aphassayi <note>apassayi (sī. ka.), aphussayi (syā.)</note>;
```

```
Anulomaṃ paṭilomaṃ, tato piṇḍāya gacchati.
```

<p rend="hangnum">§1182.</p>

```
‘‘Tādisaṃ bhikkhuṃ māsādi <note>mā hani (sī.)</note>, māttānaṃ khaṇi brāhmaṇa;
```

```
Abhippasādehi manaṃ, arahantamhi tādine;
```

```
Khippaṃ pañjaliko vanda, mā te vijaṭi matthakaṃ.
```

<p rend="hangnum">§1183.</p>

```
‘‘Neso passati saddhammaṃ, saṃsārena purakkhato;
```

```
Adhogamaṃ jimhapathaṃ, kummaggamanudhāvati.
```

<p rend="hangnum">§1184.</p>

```
‘‘Kimīva mīḷhasallitto, saṅkhāre adhimucchito;
```

```
Pagāḷho lābhasakkāre, tuccho gacchati poṭṭhilo.
```

<p rend="hangnum">§1185.</p>

```
‘‘Imañca passa āyantaṃ, sāriputtaṃ sudassanaṃ;
```

```
Vimuttaṃ ubhatobhāge, ajjhattaṃ susamāhitaṃ.
```

<p rend="hangnum">§1186.</p>

```
‘‘Visallaṃ <pb ed="P" n="0.0106" /> khīṇasaṃyogaṃ, tevijjaṃ maccuhāyinaṃ;
```

```
Dakkhiṇeyyaṃ <pb ed="T" n="0.0429" /> manussānaṃ, puññakkhettaṃ anuttaraṃ.
```

<p rend="hangnum">§1187.</p>

```
‘‘Ete sambahulā devā, iddhimanto yasassino;
```

```
Dasa devasahassāni, sabbe brahmapurohitā;
```

```
Moggallānaṃ namassantā, tiṭṭhanti pañjalīkatā.
```

<p rend="hangnum">§1188.</p>

```
‘‘‘Namo <pb ed="V" n="0.0293" /> te purisājañña, namo te purisuttama;
```

```
Yassa te āsavā khīṇā, dakkhiṇeyyosi mārisa’.
```

<p rend="hangnum">§1189.</p>

```
‘‘Pūjito <pb ed="M" n="0.0365" /> naradevena, uppanno maraṇābhibhū;
```

```
Puṇḍarīkaṃva toyena, saṅkhārenupalippati.
```

<p rend="hangnum">§1190.</p>

```
‘‘Yassa muhuttena sahassadhā loko, saṃvidito sabrahmakappo vasi;
```

```
Iddhiguṇe cutupapāte kāle, passati devatā sa bhikkhu.
```

<p rend="hangnum">§1191.</p>

```
‘‘Sāriputtova paññāya, sīlena upasamena ca;
```

```
Yopi pāraṅgato bhikkhu, etāvaparamo siyā.
```

<p rend="hangnum">§1192.</p>

```
‘‘Koṭisatasahassassa, attabhāvaṃ khaṇena nimmine;
```

```
Ahaṃ vikubbanāsu kusalo, vasībhūtomhi iddhiyā.
```

<p rend="hangnum">§1193.</p>

```
‘‘Samādhivijjāvasipāramīgato, moggallānagotto asitassa sāsane;
```

```
Dhīro samucchindi samāhitindriyo, nāgo <pb ed="T" n="0.0430" /> yathā pūtilataṃva bandhanaṃ.
```

<p rend="hangnum">§1194.</p>

```
‘‘Pariciṇṇo mayā satthā, kataṃ buddhassa sāsanaṃ;
```

```
Ohito garuko bhāro, bhavanetti samūhatā.
```

<p rend="hangnum">§1195.</p>

```
‘‘Yassa catthāya pabbajito, agārasmānagāriyaṃ;
```

```
So me attho anuppatto, sabbasaṃyojanakkhayo.
```

<p rend="hangnum">§1196.</p>

```
<note>ma. ni. 1.513</note> ‘‘Kīdiso nirayo āsi, yattha dussī apaccatha;
```

```
Vidhuraṃ sāvakamāsajja, kakusandhañca brāhmaṇaṃ.
```

<p rend="hangnum">§1197.</p>

```
‘‘Sataṃ āsi ayosaṅkū, sabbe paccattavedanā;
```

```
Īdiso nirayo āsi, yattha dussī apaccatha;
```

```
Vidhuraṃ sāvakamāsajja, kakusandhañca brāhmaṇaṃ.
```

<p rend="hangnum">§1198.</p>

```
‘‘Yo etamabhijānāti, bhikkhu buddhassa sāvako;
```

```
Tādisaṃ bhikkhumāsajja, kaṇha dukkhaṃ nigacchasi.
```

<p rend="hangnum">§1199.</p>

```
‘‘Majjhesarasmiṃ <pb ed="P" n="0.0107" /> <note>sarassa (sī.), sāgarasmiṃ (ka.)</note> tiṭṭhanti, vimānā kappaṭhāyino;
```

```
Veḷuriyavaṇṇā rucirā, accimanto pabhassarā;
```

```
Accharā tattha naccanti, puthu nānattavaṇṇiyo.
```

<p rend="hangnum">§1200.</p>

```
‘‘Yo <pb ed="T" n="0.0431" /><pb ed="M" n="0.0366" /> etamabhijānāti…pe… kaṇha dukkhaṃ nigacchasi.
```

<p rend="hangnum">§1201.</p>

```
‘‘Yo ve buddhena codito, bhikkhusaṅghassa pekkhato;
```

```
Migāramātupāsādaṃ, pādaṅguṭṭhena kampayi.
```

<p rend="hangnum">§1202.</p>

```
‘‘Yo etamabhijānāti…pe… kaṇha dukkhaṃ nigacchasi.
```

<p rend="hangnum">§1203.</p>

```
‘‘Yo <pb ed="V" n="0.0294" /> vejayantapāsādaṃ, pādaṅguṭṭhena kampayi;
```

```
Iddhibalenupatthaddho, saṃvejesi ca devatā.
```

<p rend="hangnum">§1204.</p>

```
‘‘Yo etamabhijānāti…pe… kaṇha dukkhaṃ nigacchasi.
```

<p rend="hangnum">§1204.</p>

```
‘‘Yo etamabhijānāti…pe… kaṇha dukkhaṃ nigacchasi.
```

<p rend="hangnum">§1205.</p>

```
‘‘Yo vejayantapāsāde, sakkaṃ so paripucchati;
```

```
Api āvuso jānāsi, taṇhakkhayavimuttiyo;
```

```
Tassa sakko viyākāsi, pañhaṃ puṭṭho yathātathaṃ.
```

<p rend="hangnum">§1206.</p>

```
‘‘Yo etamabhijānāti…pe… kaṇha dukkhaṃ nigacchasi.
```

<p rend="hangnum">§1207.</p>

```
‘‘Yo brahmānaṃ paripucchati, sudhammāyaṃ ṭhito <note>sudhammāyā’bhito (syā.)</note> sabhaṃ;
```

```
Ajjāpi tyāvuso sā diṭṭhi, yā te diṭṭhi pure ahu;
```

```
Passasi vītivattantaṃ, brahmaloke pabhassaraṃ.
```

<p rend="hangnum">§1208.</p>

```
‘‘Tassa brahmā viyākāsi, pañhaṃ puṭṭho yathātathaṃ;
```

```
Na me mārisa sā diṭṭhi, yā me diṭṭhi pure ahu.
```

<p rend="hangnum">§1209.</p>

```
‘‘Passāmi vītivattantaṃ, brahmaloke pabhassaraṃ;
```

```
Sohaṃ ajja kathaṃ vajjaṃ, ahaṃ niccomhi sassato.
```

<p rend="hangnum">§1210.</p>

```
‘‘Yo etamabhijānāti…pe… kaṇha dukkhaṃ nigacchasi.
```

<p rend="hangnum">§1211.</p>

```
‘‘Yo mahāneruno kūṭaṃ, vimokkhena aphassayi <note>apassayi (sī. ka.)</note>;
```

```
Vanaṃ pubbavidehānaṃ, ye ca bhūmisayā narā.
```

<p rend="hangnum">§1212.</p>

```
‘‘Yo etamabhijānāti, bhikkhu buddhassa sāvako;
```

```
Tādisaṃ bhikkhumāsajja, kaṇha dukkhaṃ nigacchasi.
```

<p rend="hangnum">§1213.</p>

```
‘‘Na ve aggi cetayati, ahaṃ bālaṃ ḍahāmīti;
```

```
Bālova jalitaṃ aggiṃ, āsajja naṃ paḍayhati.
```

<p rend="hangnum">§1214.</p>

```
‘‘Evameva tuvaṃ māra, āsajja naṃ tathāgataṃ;
```

```
Sayaṃ ḍahissasi attānaṃ, bālo aggiṃva samphusaṃ.
```

<p rend="hangnum">§1215.</p>

```
‘‘Apuññaṃ <pb ed="T" n="0.0432" /><pb ed="M" n="0.0367" /> pasavī māro, āsajja naṃ tathāgataṃ;
```

```
Kiṃ nu maññasi pāpima, na me pāpaṃ vipaccati.
```

<p rend="hangnum">§1216.</p>

```
‘‘Karato te cīyate <note>miyyate (sabbattha) ma. ni. 1.513 passitabbaṃ</note> pāpaṃ, cirarattāya antaka;
```

```
Māra nibbinda buddhamhā, āsaṃ mākāsi bhikkhusu.
```

<p rend="hangnum">§1217.</p>

```
‘‘Iti <pb ed="V" n="0.0295" /><pb ed="P" n="0.0108" /> māraṃ atajjesi, bhikkhu bhesakaḷāvane;
```

```
Tato so dummano yakkho, tatthevantaradhāyathā’’ti.
```

Itthaṃ sudaṃ āyasmā mahāmoggallāno <note>mahāmoggalāno (ka.)</note> thero gāthāyo abhāsitthāti.

<trailer rend="centre">Saṭṭhinipāto niṭṭhito.</trailer>

Tatruddānaṃ –

```
Saṭṭhikamhi nipātamhi, moggallāno mahiddhiko;
```

```
Ekova theragāthāyo, aṭṭhasaṭṭhi bhavanti tāti.
```

### 21. Mahānipāto

#### 1. Vaṅgīsattheragāthā

<p rend="hangnum">§1218.</p>

```
‘‘Nikkhantaṃ <pb ed="M" n="0.0368" /><pb ed="V" n="0.0296" /><pb ed="P" n="0.0109" /> vata maṃ santaṃ, agārasmānagāriyaṃ;
```

```
Vitakkā upadhāvanti, pagabbhā kaṇhato ime.
```

<p rend="hangnum">§1219.</p>

```
‘‘Uggaputtā mahissāsā, sikkhitā daḷhadhammino <note>daḷhadhanvino (sī. aṭṭha.)</note>;
```

```
Samantā parikireyyuṃ, sahassaṃ apalāyinaṃ.
```

<p rend="hangnum">§1220.</p>

```
‘‘Sacepi ettakā <note>etato (saṃ. ni. 1.209)</note> bhiyyo, āgamissanti itthiyo;
```

```
Neva maṃ byādhayissanti <note>byāthayissanti (?)</note>, dhamme samhi <note>dhammesvamhi (syā. ka.)</note> patiṭṭhito.
```

<p rend="hangnum">§1221.</p>

```
‘‘Sakkhī <pb ed="T" n="0.0433" /> hi me sutaṃ etaṃ, buddhassādiccabandhuno;
```

```
Nibbānagamanaṃ maggaṃ, tattha me nirato mano.
```

<p rend="hangnum">§1222.</p>

```
‘‘Evaṃ ce maṃ viharantaṃ, pāpima upagacchasi;
```

```
Tathā maccu karissāmi, na me maggampi dakkhasi.
```

<p rend="hangnum">§1223.</p>

```
‘‘Aratiñca <note>aratiṃ (bahūsu)</note> ratiñca pahāya, sabbaso gehasitañca vitakkaṃ;
```

```
Vanathaṃ na kareyya kuhiñci, nibbanatho avanatho sa <note>nibbanatho arato sa hi (saṃ. ni. 1.210)</note> bhikkhu.
```

<p rend="hangnum">§1224.</p>

```
‘‘Yamidha pathaviñca vehāsaṃ, rūpagataṃ jagatogadhaṃ kiñci;
```

```
Parijīyati sabbamaniccaṃ, evaṃ samecca caranti mutattā.
```

<p rend="hangnum">§1225.</p>

```
‘‘Upadhīsu janā gadhitāse, diṭṭhasute <note>diṭṭhe sute (sī.)</note> paṭighe ca mute ca;
```

```
Ettha vinodaya chandamanejo, yo hettha na limpati muni tamāhu <note>taṃ munimāhu (saṃ. ni. 1.210)</note>.
```

<p rend="hangnum">§1226.</p>

```
‘‘Atha <pb ed="M" n="0.0369" /> saṭṭhisitā savitakkā, puthujjanatāya <note>puthū janatāya (saṃ. ni. 1.210)</note> adhammā niviṭṭhā;
```

```
Na ca vaggagatassa kuhiñci, no pana duṭṭhullagāhī <note>duṭṭhullabhāṇī (saṃ. ni. 1.210)</note> sa bhikkhu.
```

<p rend="hangnum">§1227.</p>

```
‘‘Dabbo <pb ed="P" n="0.0110" /> cirarattasamāhito, akuhako nipako apihālu;
```

```
Santaṃ padaṃ ajjhagamā muni, paṭicca parinibbuto kaṅkhati kālaṃ.
```

<p rend="hangnum">§1228.</p>

```
‘‘Mānaṃ pajahassu gotama, mānapathañca jahassu asesaṃ;
```

```
Mānapathamhi sa mucchito, vippaṭisārīhuvā cirarattaṃ.
```

<p rend="hangnum">§1229.</p>

```
‘‘Makkhena makkhitā pajā, mānahatā nirayaṃ papatanti;
```

```
Socanti janā cirarattaṃ, mānahatā nirayaṃ upapannā.
```

<p rend="hangnum">§1230.</p>

```
‘‘Na <pb ed="V" n="0.0297" /> hi socati bhikkhu kadāci, maggajino sammā paṭipanno;
```

```
Kittiñca <pb ed="T" n="0.0434" /> sukhañcānubhoti, dhammadasoti tamāhu tathattaṃ.
```

<p rend="hangnum">§1231.</p>

```
‘‘Tasmā akhilo idha <note>akhilo (sī.), akhilodha (saṃ. ni. 1.211)</note> padhānavā, nīvaraṇāni pahāya visuddho;
```

```
Mānañca pahāya asesaṃ, vijjāyantakaro samitāvī.
```

<p rend="hangnum">§1232.</p>

```
‘‘Kāmarāgena ḍayhāmi, cittaṃ me pariḍayhati;
```

```
Sādhu nibbāpanaṃ brūhi, anukampāya gotama.
```

<p rend="hangnum">§1233.</p>

```
‘‘Saññāya <pb ed="M" n="0.0370" /> vipariyesā, cittaṃ te pariḍayhati;
```

```
Nimittaṃ parivajjehi, subhaṃ rāgūpasaṃhitaṃ ( ) <note>(saṅkhāre parato passa, dukkhato mā ca attato; nibbāpehi mahārāgaṃ, mā dayhittho punappunaṃ;) (sī. saṃ. ni. 1.212) uddānagāthāyaṃ ekasattatītisaṅkhyā ca, theragāthāṭṭhakathā ca passitabbā</note>.
```

<p rend="hangnum">§1234.</p>

```
‘‘Asubhāya cittaṃ bhāvehi, ekaggaṃ susamāhitaṃ;
```

```
Sati kāyagatā tyatthu, nibbidābahulo bhava.
```

<p rend="hangnum">§1235.</p>

```
‘‘Animittañca bhāvehi, mānānusayamujjaha;
```

```
Tato mānābhisamayā, upasanto carissasi.
```

<p rend="hangnum">§1236.</p>

```
‘‘Tameva vācaṃ bhāseyya, yāyattānaṃ na tāpaye;
```

```
Pare ca na vihiṃseyya, sā ve vācā subhāsitā.
```

<p rend="hangnum">§1237.</p>

```
‘‘Piyavācameva bhāseyya, yā vācā paṭinanditā;
```

```
Yaṃ anādāya pāpāni, paresaṃ bhāsate piyaṃ.
```

<p rend="hangnum">§1238.</p>

```
‘‘Saccaṃ ve amatā vācā, esa dhammo sanantano;
```

```
Sacce atthe ca dhamme ca, āhu santo patiṭṭhitā.
```

<p rend="hangnum">§1239.</p>

```
‘‘Yaṃ buddho bhāsati vācaṃ, khemaṃ nibbānapattiyā;
```

```
Dukkhassantakiriyāya, sā ve vācānamuttamā.
```

<p rend="hangnum">§1240.</p>

```
‘‘Gambhīrapañño medhāvī, maggāmaggassa kovido;
```

```
Sāriputto <pb ed="T" n="0.0435" /> mahāpañño, dhammaṃ deseti bhikkhunaṃ.
```

<p rend="hangnum">§1241.</p>

```
‘‘Saṅkhittenapi deseti, vitthārenapi bhāsati;
```

```
Sālikāyiva nigghoso, paṭibhānaṃ udiyyati <note>udīrayi (sī.), udīyyati (syā.), udayyati (?) uṭṭhahatīti taṃsaṃvaṇṇanā</note>.
```

<p rend="hangnum">§1242.</p>

```
‘‘Tassa <pb ed="P" n="0.0111" /> taṃ desayantassa, suṇanti madhuraṃ giraṃ;
```

```
Sarena rajanīyena, savanīyena vaggunā;
```

```
Udaggacittā muditā, sotaṃ odhenti bhikkhavo.
```

<p rend="hangnum">§1243.</p>

```
‘‘Ajja pannarase visuddhiyā, bhikkhū pañcasatā samāgatā;
```

```
Saṃyojanabandhanacchidā, anīghā khīṇapunabbhavā isī.
```

<p rend="hangnum">§1244.</p>

```
‘‘Cakkavattī <pb ed="V" n="0.0298" /> yathā rājā, amaccaparivārito;
```

```
Samantā anupariyeti, sāgarantaṃ mahiṃ imaṃ.
```

<p rend="hangnum">§1245.</p>

```
‘‘Evaṃ <pb ed="M" n="0.0371" /> vijitasaṅgāmaṃ, satthavāhaṃ anuttaraṃ;
```

```
Sāvakā payirupāsanti, tevijjā maccuhāyino.
```

<p rend="hangnum">§1246.</p>

```
‘‘Sabbe bhagavato puttā, palāpettha na vijjati;
```

```
Taṇhāsallassa hantāraṃ, vande ādiccabandhunaṃ.
```

<p rend="hangnum">§1247.</p>

```
‘‘Parosahassaṃ bhikkhūnaṃ, sugataṃ payirupāsati;
```

```
Desentaṃ virajaṃ dhammaṃ, nibbānaṃ akutobhayaṃ.
```

<p rend="hangnum">§1248.</p>

```
‘‘Suṇanti dhammaṃ vimalaṃ, sammāsambuddhadesitaṃ;
```

```
Sobhati vata sambuddho, bhikkhusaṅghapurakkhato.
```

<p rend="hangnum">§1249.</p>

```
‘‘‘Nāganāmo’si bhagavā, isīnaṃ isisattamo;
```

```
Mahāmeghova hutvāna, sāvake abhivassasi.
```

<p rend="hangnum">§1250.</p>

```
‘‘Divā <pb ed="T" n="0.0436" /> vihārā nikkhamma, satthudassanakamyatā;
```

```
Sāvako te mahāvīra, pāde vandati vaṅgiso.
```

<p rend="hangnum">§1251.</p>

```
‘‘Ummaggapathaṃ mārassa, abhibhuyya carati pabhijja khīlāni;
```

```
Taṃ passatha bandhapamuñcakaraṃ, asitaṃva bhāgaso pavibhajja.
```

<p rend="hangnum">§1252.</p>

```
‘‘Oghassa hi nitaraṇatthaṃ, anekavihitaṃ maggaṃ akkhāsi;
```

```
Tasmiñca amate akkhāte, dhammadasā ṭhitā asaṃhīrā.
```

<p rend="hangnum">§1253.</p>

```
‘‘Pajjotakaro ativijjha <note>ativijjha dhammaṃ (sī.)</note>, sabbaṭhitīnaṃ atikkamamaddasa <note>atikkamamadda (sī. ka.)</note>;
```

```
Ñatvā ca sacchikatvā ca, aggaṃ so desayi dasaddhānaṃ.
```

<p rend="hangnum">§1254.</p>

```
‘‘Evaṃ sudesite dhamme, ko pamādo vijānataṃ dhammaṃ;
```

```
Tasmā hi tassa bhagavato sāsane, appamatto sadā namassamanusikkhe.
```

<p rend="hangnum">§1255.</p>

```
‘‘Buddhānubuddho yo thero, koṇḍañño tibbanikkamo;
```

```
Lābhī sukhavihārānaṃ, vivekānaṃ abhiṇhaso.
```

<p rend="hangnum">§1256.</p>

```
‘‘Yaṃ <pb ed="M" n="0.0372" /><pb ed="P" n="0.0112" /> sāvakena pattabbaṃ, satthu sāsanakārinā;
```

```
Sabbassa taṃ anuppattaṃ, appamattassa sikkhato.
```

<p rend="hangnum">§1257.</p>

```
‘‘Mahānubhāvo tevijjo, cetopariyakovido;
```

```
Koṇḍañño buddhadāyādo, pāde vandati satthuno.
```

<p rend="hangnum">§1258.</p>

```
‘‘Nagassa <pb ed="V" n="0.0299" /> passe āsīnaṃ, muniṃ dukkhassa pāraguṃ;
```

```
Sāvakā payirupāsanti, tevijjā maccuhāyino.
```

<p rend="hangnum">§1259.</p>

```
‘‘Cetasā <note>te cetasā (saṃ. ni. 1.218)</note> anupariyeti, moggallāno mahiddhiko;
```

```
Cittaṃ <pb ed="T" n="0.0437" /> nesaṃ samanvesaṃ <note>samannesaṃ (saṃ. ni. 1.218)</note>, vippamuttaṃ nirūpadhiṃ.
```

<p rend="hangnum">§1260.</p>

```
‘‘Evaṃ sabbaṅgasampannaṃ, muniṃ dukkhassa pāraguṃ;
```

```
Anekākārasampannaṃ, payirupāsanti gotamaṃ.
```

<p rend="hangnum">§1261.</p>

```
‘‘Cando yathā vigatavalāhake nabhe, virocati vītamalova bhāṇumā;
```

```
Evampi aṅgīrasa tvaṃ mahāmuni, atirocasi yasasā sabbalokaṃ.
```

<p rend="hangnum">§1262.</p>

```
‘‘Kāveyyamattā vicarimha pubbe, gāmā gāmaṃ purā puraṃ;
```

```
Athaddasāma sambuddhaṃ, sabbadhammāna pāraguṃ.
```

<p rend="hangnum">§1263.</p>

```
‘‘So me dhammamadesesi, muni dukkhassa pāragū;
```

```
Dhammaṃ sutvā pasīdimha, saddhā <note>addhā (sī. aṭṭha.)</note> no udapajjatha.
```

<p rend="hangnum">§1264.</p>

```
‘‘Tassāhaṃ vacanaṃ sutvā, khandhe āyatanāni ca;
```

```
Dhātuyo ca viditvāna, pabbajiṃ anagāriyaṃ.
```

<p rend="hangnum">§1265.</p>

```
‘‘Bahūnaṃ vata atthāya, uppajjanti tathāgatā;
```

```
Itthīnaṃ purisānañca, ye te sāsanakārakā.
```

<p rend="hangnum">§1266.</p>

```
‘‘Tesaṃ kho vata atthāya, bodhimajjhagamā muni;
```

```
Bhikkhūnaṃ bhikkhunīnañca, ye nirāmagataddasā.
```

<p rend="hangnum">§1267.</p>

```
‘‘Sudesitā cakkhumatā, buddhenādiccabandhunā;
```

```
Cattāri ariyasaccāni, anukampāya pāṇinaṃ.
```

<p rend="hangnum">§1268.</p>

```
‘‘Dukkhaṃ <pb ed="M" n="0.0373" /> dukkhasamuppādaṃ, dukkhassa ca atikkamaṃ;
```

```
Ariyaṃ <pb ed="T" n="0.0438" /> caṭṭhaṅgikaṃ maggaṃ, dukkhūpasamagāminaṃ.
```

<p rend="hangnum">§1269.</p>

```
‘‘Evamete tathā vuttā, diṭṭhā me te yathā tathā;
```

```
Sadattho me anuppatto, kataṃ buddhassa sāsanaṃ.
```

<p rend="hangnum">§1270.</p>

```
‘‘Svāgataṃ vata me āsi, mama buddhassa santike;
```

```
Suvibhattesu <note>savibhattesu (sī. ka.)</note> dhammesu, yaṃ seṭṭhaṃ tadupāgamiṃ.
```

<p rend="hangnum">§1271.</p>

```
‘‘Abhiññāpāramippatto, sotadhātu visodhitā;
```

```
Tevijjo iddhipattomhi, cetopariyakovido.
```

<p rend="hangnum">§1272.</p>

```
‘‘Pucchāmi <pb ed="P" n="0.0113" /> satthāramanomapaññaṃ, diṭṭheva dhamme yo vicikicchānaṃ chettā;
```

```
Aggāḷave kālamakāsi bhikkhu, ñāto yasassī abhinibbutatto.
```

<p rend="hangnum">§1273.</p>

```
‘‘Nigrodhakappo <pb ed="V" n="0.0300" /> iti tassa nāmaṃ, tayā kataṃ bhagavā brāhmaṇassa;
```

```
So taṃ namassaṃ acari mutyapekho, āraddhavīriyo daḷhadhammadassī.
```

<p rend="hangnum">§1274.</p>

```
‘‘Taṃ sāvakaṃ sakka mayampi sabbe, aññātumicchāma samantacakkhu;
```

```
Samavaṭṭhitā no savanāya sotā <note>hetuṃ (sī. syā.) suttanipātaṭṭhakathā passitabbā</note>, tuvaṃ no satthā tvamanuttarosi’’.
```

<p rend="hangnum">§1275.</p>

```
Chinda <pb ed="T" n="0.0439" /> no vicikicchaṃ brūhi metaṃ, parinibbutaṃ vedaya bhūripañña;
```

```
Majjheva no bhāsa samantacakkhu, sakkova devāna sahassanetto.
```

<p rend="hangnum">§1276.</p>

```
‘‘Ye keci ganthā idha mohamaggā, aññāṇapakkhā vicikicchaṭhānā;
```

```
Tathāgataṃ patvā na te bhavanti, cakkhuñhi etaṃ paramaṃ narānaṃ.
```

<p rend="hangnum">§1277.</p>

```
‘‘No <pb ed="M" n="0.0374" /> ce hi jātu puriso kilese, vāto yathā abbhaghanaṃ vihāne;
```

```
Tamovassa nivuto sabbaloko, jotimantopi na pabhāseyyuṃ <note>na jotimantopi narā tapeyyuṃ (su. ni. 350)</note>.
```

<p rend="hangnum">§1278.</p>

```
‘‘Dhīrā ca pajjotakarā bhavanti, taṃ taṃ ahaṃ vīra tatheva maññe;
```

```
Vipassinaṃ jānamupāgamimha, parisāsu no āvikarohi kappaṃ.
```

<p rend="hangnum">§1279.</p>

```
‘‘Khippaṃ giraṃ eraya vaggu vagguṃ, haṃsova paggayha saṇikaṃ nikūja;
```

```
Bindussarena <pb ed="P" n="0.0114" /> suvikappitena, sabbeva te ujjugatā suṇoma.
```

<p rend="hangnum">§1280.</p>

```
‘‘Pahīnajātimaraṇaṃ <pb ed="T" n="0.0440" /> asesaṃ, niggayha dhonaṃ vadessāmi <note>paṭivediyāmi (sī. ka.)</note> dhammaṃ;
```

```
Na kāmakāro hi <note>hoti (sī. ka.)</note> puthujjanānaṃ, saṅkheyyakāro ca <note>va (bahūsu)</note> tathāgatānaṃ.
```

<p rend="hangnum">§1281.</p>

```
‘‘Sampannaveyyākaraṇaṃ tavedaṃ, samujjupaññassa samuggahītaṃ;
```

```
Ayamañjali pacchimo suppaṇāmito, mā mohayī jānamanomapañña.
```

<p rend="hangnum">§1282.</p>

```
‘‘Paroparaṃ ariyadhammaṃ viditvā, mā mohayī jānamanomavīriya;
```

```
Vāriṃ yathā ghammani ghammatatto, vācābhikaṅkhāmi sutaṃ pavassa.
```

<p rend="hangnum">§1283.</p>

```
‘‘Yadatthikaṃ brahmacariyaṃ acarī, kappāyano kaccissataṃ amoghaṃ;
```

```
Nibbāyi so ādu saupādiseso <note>anupādisesā (sī.), anupādiseso (ka.)</note>, yathā vimutto ahu taṃ suṇoma.
```

<p rend="hangnum">§1284.</p>

```
‘‘‘Acchecchi <pb ed="M" n="0.0375" /> taṇhaṃ idha nāmarūpe,
```

```
(Iti bhagavā) kaṇhassa sotaṃ dīgharattānusayitaṃ;
```

```
Atāri jātiṃ maraṇaṃ asesaṃ’, iccabravi <pb ed="T" n="0.0441" /> bhagavā pañcaseṭṭho.
```

<p rend="hangnum">§1285.</p>

```
‘‘Esa sutvā pasīdāmi, vaco te isisattama;
```

```
Amoghaṃ kira me puṭṭhaṃ, na maṃ vañcesi brāhmaṇo.
```

<p rend="hangnum">§1286.</p>

```
‘‘Yathā vādī tathā kārī, ahu buddhassa sāvako;
```

```
Acchecchi maccuno jālaṃ, tataṃ māyāvino daḷhaṃ.
```

<p rend="hangnum">§1287.</p>

```
‘‘Addasa <pb ed="V" n="0.0301" /> bhagavā ādiṃ, upādānassa kappiyo;
```

```
Accagā <pb ed="P" n="0.0115" /> vata kappāno, maccudheyyaṃ suduttaraṃ.
```

<p rend="hangnum">§1288.</p>

```
‘‘Taṃ devadevaṃ vandāmi, puttaṃ te dvipaduttama;
```

```
Anujātaṃ mahāvīraṃ, nāgaṃ nāgassa orasa’’nti.
```

Itthaṃ sudaṃ āyasmā vaṅgīso thero gāthāyo

Abhāsitthāti.

<trailer rend="centre">Mahānipāto niṭṭhito.</trailer>

Tatruddānaṃ –

```
Sattatimhi nipātamhi, vaṅgīso paṭibhāṇavā;
```

```
Ekova thero natthañño, gāthāyo ekasattatīti.
```

Niṭṭhitā theragāthāyo.

Tatruddānaṃ –

```
Sahassaṃ honti tā gāthā, tīṇi saṭṭhisatāni ca;
```

```
Therā ca dve satā saṭṭhi, cattāro ca pakāsitā.
```

```
Sīhanādaṃ naditvāna, buddhaputtā anāsavā;
```

```
Khemantaṃ pāpuṇitvāna, aggikhandhāva nibbutāti.
```

<trailer rend="centre">Theragāthāpāḷi niṭṭhitā.</trailer>

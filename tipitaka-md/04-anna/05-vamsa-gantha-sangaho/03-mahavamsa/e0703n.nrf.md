Namo tassa bhagavato arahato sammāsambuddhassa

## Mahāvaṃsapāḷi

### Pathamapariccheda

#### Mahiyaṅgaṇāgamanaṃ

<p rend="hangnum">§1.</p>

```
Namassitvāna <pb ed="M" n="0.0001" /> sambuddhaṃ, susuddhaṃ suddhavaṃsajaṃ;
```

```
Mahāvaṃsaṃ pavakkhāmi, nānānūnādhikārikaṃ.
```

<p rend="hangnum">§2.</p>

```
Porāṇehi kato’peso, ativitthārito kvaci;
```

```
Atīva kvaci saṃkhitto, anekapunaruttako.
```

<p rend="hangnum">§3.</p>

```
Vajjitaṃ tehi dosehi, sukhaggahaṇadhāraṇaṃ;
```

```
Pasādasaṃvegakaraṃ, sutito ca upāgataṃ.
```

<p rend="hangnum">§4.</p>

```
Pasādajanake ṭhāne, tathā saṃvegakārake;
```

```
Janayanto pasādañca, saṃvegañca suṇātha taṃ.
```

<p rend="hangnum">§5.</p>

```
Dīpaṅkarañhi sambuddhaṃ, passitvā no jino purā;
```

```
Lokaṃ dukkhā pamocetuṃ, bodhāya paṇidhiṃ akā.
```

<p rend="hangnum">§6.</p>

```
Tato tañceva sambuddhaṃ, koṇḍaññaṃ maṅgalaṃ muniṃ;
```

```
Sumanaṃ revataṃ buddhaṃ, sobhitañca mahāmuniṃ.
```

<p rend="hangnum">§7.</p>

```
Anomadassiṃ sambuddhaṃ, padumaṃ nāradaṃ jinaṃ;
```

```
Padumuttarasambuddhaṃ, sumedhañca tathāgataṃ.
```

<p rend="hangnum">§8.</p>

```
Sujātaṃ piyadassiñca, atthadassiñca nāyakaṃ;
```

```
Dhammadassiñca siddhatthaṃ, tissaṃ phussajinaṃ tathā.
```

<p rend="hangnum">§9.</p>

```
Vipassiṃ sikhīsambuddhaṃ, sambuddhaṃ vessabhuṃ vibhuṃ;
```

```
Kakusandhañca sambuddhaṃ, koṇāgamanameva ca.
```

<p rend="hangnum">§10.</p>

```
Kassapaṃ sugatañca’me, sambuddhe catuvīsati;
```

```
Ārādhetvā mahāvīro, tehi bodhāya byākato.
```

<p rend="hangnum">§11.</p>

```
Puretvā <pb ed="M" n="0.0002" /> pāramī sabbā, patvā sambodhimuttamaṃ;
```

```
Uttamo gotamo buddho, satte dukkhā pamocayi.
```

<p rend="hangnum">§12.</p>

```
Magadhesu ruvelāyaṃ, bodhimūle mahāmuni;
```

```
Visākhapuṇṇamāyaṃ so, patto sambodhimuttamaṃ.
```

<p rend="hangnum">§13.</p>

```
Sattāhāni tahiṃ satta, so vimuttisukhaṃ paraṃ;
```

```
Vindantaṃ madhurattañca, dassayanto vasī vasi.
```

<p rend="hangnum">§14.</p>

```
Tato bārāṇasiṃ gantvā, dhammacakkaṃ pagattayi;
```

```
Tattha vassa vasanto’va, saṭṭhiṃ arahataṃ akā.
```

<p rend="hangnum">§15.</p>

```
Te dhammadesanatthāya, vissajjetvāna bhikkhavo;
```

```
Vinetvā ca tato tiṃsa-sahā ye bhaddavaggiye.
```

<p rend="hangnum">§16.</p>

```
Sahassajaṭile nātho, vinetuṃ kassapādike;
```

```
Hemante uruvelāyaṃ, vasite paripācayaṃ.
```

<p rend="hangnum">§17.</p>

```
Uruvelakassapassa, mahāyaññe upaṭṭhite;
```

```
Tassa’ttano nāgamane, icchācāraṃ vijāniya.
```

<p rend="hangnum">§18.</p>

```
Uttarakuruto bhikkhaṃ, āharitvā rimaddano;
```

```
Anotattadahe bhutvā, sāyanhasamaye sayaṃ.
```

<p rend="hangnum">§19.</p>

```
Bodhito navame māse, phussapuṇṇamiyaṃ jino;
```

```
Laṅkādīpaṃ visodhetuṃ, laṅkādīpamupāgami.
```

<p rend="hangnum">§20.</p>

```
Sāsanujjotanaṃ ṭhānaṃ, laṃkā ñātā jinena hi;
```

```
Yakkhapuṇṇāya laṅkāya, yakkhā nibbā siyāti ca.
```

<p rend="hangnum">§21.</p>

```
Ñātova laṅkāmajjhamhi, gaṅgābhīre manorame;
```

```
Tiyojanāya te ramme, ekayojanavitthate.
```

<p rend="hangnum">§22.</p>

```
Mahānāgavanuyyāne, yakkhasaṅgāmabhūmiyā;
```

```
Laṅkādīpaṭṭhayakkhānaṃ, mahāyakkhasamāgamo.
```

<p rend="hangnum">§23.</p>

```
Upāgato taṃ sugato, mahāyakkhasamāgamaṃ;
```

```
Samāgamassa majjhamhi, tattha tesaṃ siropari.
```

<p rend="hangnum">§24.</p>

```
Mahiyaṅgaṇathūpassa, ṭhāne vehāyasaṃ jino;
```

```
Vuṭṭhivātandhakāresi, tesaṃ saṃvejanaṃ akā.
```

<p rend="hangnum">§25.</p>

```
Te bhayaṭṭhā’bhayaṃ yakkhā, ayācuṃ abhayaṃ jinaṃ;
```

```
Jino abhayado āha, yakkhe te’ti bhayaddīte.
```

<p rend="hangnum">§26.</p>

```
Yakkhā <pb ed="M" n="0.0003" /> bhayaṃ vo dukkhañca, harissāmi idaṃ ahaṃ;
```

```
Tumhe nisajjaṭhānaṃ me, samaggā detha no idha.
```

<p rend="hangnum">§27.</p>

```
Āhu te sugataṃ yakkhā, dema mārisa te idha;
```

```
Sabbepi sakalaṃ dīpaṃ, dehi no abhayaṃ tuvaṃ.
```

<p rend="hangnum">§28.</p>

```
Bhayaṃ sītaṃ tamaṃ tesaṃ, hantvā taṃ dinnabhūmiyaṃ;
```

```
Cammakkhandhaṃ attharitvā, tatthā’ sīno jino tato.
```

<p rend="hangnum">§29.</p>

```
Cammakkhaṇḍaṃ pasāresi, ādittaṃ taṃ samantato;
```

```
Ghammābhibhūtā te bhītā, ṭhitā ante samantato.
```

<p rend="hangnum">§30.</p>

```
Giridīpaṃ tato nātho, rammaṃ tesaṃ idhā’nayi;
```

```
Tesu tattha paviṭṭhesu, yathāṭhāne ṭhapesi ca.
```

<p rend="hangnum">§31.</p>

```
Nātho taṃ saṃkhipi dhammaṃ, tadā devā samāgamuṃ;
```

```
Tasmiṃ samāgame tesaṃ, satthā dhamma madesayi.
```

<p rend="hangnum">§32.</p>

```
Nekesaṃ pāṇakoṭīnaṃ, dhammābhisamayo ahu;
```

```
Saraṇesu ca sīlesu, ṭhitā āsuṃ asaṃkhiyā.
```

<p rend="hangnum">§33.</p>

```
Sotāpattiphalaṃ patvā, sele sumanakūṭake;
```

```
Mahāsumanadevindo, pūjiyaṃ yāci pūjiyaṃ.
```

<p rend="hangnum">§34.</p>

```
Siraṃ parāmasitvāna, nīlāmalasiroruho;
```

```
Pāṇimatteadā kese, tassa pāṇa hito jino.
```

<p rend="hangnum">§35.</p>

```
So taṃ suvaṇṇacaṅkoṭa-varenādāya satthuno;
```

```
Nisinnaṭṭhānaracite, nānāratanasañcaye.
```

<p rend="hangnum">§36.</p>

```
Sabbato sattaratane, te ṭhapetvā siroruhe;
```

```
So indanīlathūpena, pidahesi namassi ca.
```

<p rend="hangnum">§37.</p>

```
Parinibbutamhi sambuddhe, citakato ca iddhiyā;
```

```
Ādāya jinagīvaṭṭhiṃ, thero sarabhūnāmako.
```

<p rend="hangnum">§38.</p>

```
Therassa sāriputtassa, sisso ānīya cetiye;
```

```
Tasmiṃyeva ṭhapetvāna, bhikkhūhi parivārito.
```

<p rend="hangnum">§39.</p>

```
Chādāpetvā medavaṇṇa-pāsāṇehi mahiddhiko;
```

```
Thūpaṃ dvādasahatthuccaṃ, kārāpetvāna pakkami.
```

<p rend="hangnum">§40.</p>

```
Devānaṃpiyatissassa, rañño bhātukudhārako;
```

```
Uddhacūḷābhayo nāma, disvā cetiya mabbhutaṃ.
```

<p rend="hangnum">§41.</p>

```
Taṃ <pb ed="M" n="0.0004" /> chādayitvā kāresi, tiṃsahatthucca cetiyaṃ;
```

```
Maddanto damiḷe rājā, tatraṭṭho dukkhagāmaṇi.
```

<p rend="hangnum">§42.</p>

```
Asītihatthaṃ kāresi, tassa kañjukacetiyaṃ;
```

```
Mahiyaṅgaṇathūpoya-meso evaṃ patiṭṭhito.
```

<p rend="hangnum">§43.</p>

```
Evaṃ dīpamimaṃkatvā, manussārahamissaro;
```

```
Uruvelamagā dhīro, uruvīra parakkamoti.
```

Mahiyaṅgaṇāgamanaṃ niṭṭhitaṃ.

#### Nāgadīpāgamana

<p rend="hangnum">§44.</p>

```
Mahākāruṇiko satthā, sabbalokahite rato;
```

```
Bodhito pañcame vasse, vasaṃ jetavane jino.
```

<p rend="hangnum">§45.</p>

```
Mahodarassa nāgassa, tathā cūḷodarassa ca;
```

```
Mātulabhāgineyyānaṃ, maṇipallaṅkahetukaṃ.
```

<p rend="hangnum">§46.</p>

```
Disvā sapārisajjānaṃ, saṅgāmaṃ paccupaṭṭhitaṃ;
```

```
Sambuddho cittamāsassa, kāḷapakkhe uposathe.
```

<p rend="hangnum">§47.</p>

```
Pātoyeva samādāya, pavaraṃ pattacīvaraṃ;
```

```
Anukampāya nāgānaṃ, nāgadīpamupāgami.
```

<p rend="hangnum">§48.</p>

```
Mahādaro’piso nāgo, tadā rājā ahiddhiko;
```

```
Samudde nāgabhavane, dasaddhasatayojane.
```

<p rend="hangnum">§49.</p>

```
Kaṇiṭṭhikā tassa kaṇhā, vaḍḍhamānamhi pabbate;
```

```
Nāgarājassa dinnā’si, tassa cūḷodaro suto.
```

<p rend="hangnum">§50.</p>

```
Tassa mātā mahāmātu, maṇipallaṅkamuttamaṃ;
```

```
Datvā kālakatā nāgī, mātulena tathā hi so.
```

<p rend="hangnum">§51.</p>

```
Ahosi bhāgineyyassa, saṅgāmo paccupaṭṭhito;
```

```
Pabbateyyā’pi nāgā te, ahesuñhi mahiddhikā.
```

<p rend="hangnum">§52.</p>

```
Samiddhisumano nāma, devo jetavane ṭhitaṃ;
```

```
Rājāyatanamādāya, attano bhavanaṃ subhaṃ.
```

<p rend="hangnum">§53.</p>

```
Buddhānumatiyāyeva, chattākāraṃ jinopari;
```

```
Dhārayanto upāgañchi, ṭhānaṃ taṃ pubbavuṭṭhakaṃ.
```

<p rend="hangnum">§54.</p>

```
Devo <pb ed="M" n="0.0005" /> hi so nāgadīpe, manusso’nantare bhave;
```

```
Ahosi rājāyatana-ṭhitaṭhāne sa addasa.
```

<p rend="hangnum">§55.</p>

```
Paccekabuddha bhuñjante, disvā cittaṃ pasādiya;
```

```
Pattasodhanasākhāyo, tesaṃ pādāsi tena so.
```

<p rend="hangnum">§56.</p>

```
Nibbattitasmiṃ rukkhasmiṃ, jetuyyāne manorame;
```

```
Dvārakoṭṭhakapassamhi, pacchā bahi ahosi so.
```

<p rend="hangnum">§57.</p>

```
Devātidevo devassa, tassa vuddhiñca passiya;
```

```
Idaṃ ṭhāna hitatthañca, taṃ sarukkhaṃ idhānayi.
```

<p rend="hangnum">§58.</p>

```
Saṅgāmamajjhe ākāse, nisinno tattha nāyako;
```

```
Tamaṃ tamonudo tesaṃ, nāgānaṃ hiṃsanaṃ akā.
```

<p rend="hangnum">§59.</p>

```
Assāsento bhayaṭṭe te, ālokaṃ paviddhaṃsayi;
```

```
Te disvā sugataṃ tuṭṭhā, pāde vandiṃsu satthuno.
```

<p rend="hangnum">§60.</p>

```
Tesaṃ dhammamadesesi, sāmaggikaraṇaṃ jino;
```

```
Ubho’pi te patītā taṃ, pallaṅkaṃ munino aduṃ.
```

<p rend="hangnum">§61.</p>

```
Satthā bhūmigato tattha, pasīdisvāna āsane;
```

```
Tehi dibbannapānehi, nāgarājehi tappito.
```

<p rend="hangnum">§62.</p>

```
Te jalaṭṭhe talaṭṭhe ca, bhujage’sītikoṭiyo;
```

```
Saraṇesu ca sīlesu, patiṭṭhāpesi nāyako.
```

<p rend="hangnum">§63.</p>

```
Mahodarassa nāgassa, mātulo maṇiakkhiko;
```

```
Kalyāṇiyaṃ nāgarājā, yuddhaṃ kātuṃ tahiṃ gato.
```

<p rend="hangnum">§64.</p>

```
Buddhagāmamhi paṭhame, sutvā saddhammadesanaṃ;
```

```
Ṭhito saraṇasīlesu, tatthā’yāci tathāgataṃ.
```

<p rend="hangnum">§65.</p>

```
Mahatī anukampāno, katā nātha tayā ayaṃ;
```

```
Tavānāgamane sabbe, mayaṃ bhasmī bhavāmahe.
```

<p rend="hangnum">§66.</p>

```
Anukampā mahī pite, visuṃ hotu mahodaya;
```

```
Punarāgamanenettha, vāsabhūmiṃ mamā mama.
```

<p rend="hangnum">§67.</p>

```
Adhivāsayitvā bhagavā, tuṇhibhāve nidhāgamaṃ;
```

```
Patiṭṭhāpesi tattheva, rājāyatanacetiyaṃ.
```

<p rend="hangnum">§68.</p>

```
Tañcapi <pb ed="M" n="0.0006" /> rājāyatanaṃ, pallañcaṅka mahārahaṃ;
```

```
Appesi nāgarājūnaṃ, lokanātho namassituṃ.
```

<p rend="hangnum">§69.</p>

```
Paribhogacetiyaṃ mayhaṃ, nāgarājā namassatha;
```

```
Taṃ bhavissati votātā, hitāya ca sukhāya ca.
```

<p rend="hangnum">§70.</p>

```
Iccevamādiṃ sugato, nāgānaṃ anusāsanaṃ;
```

```
Katvā jetavanaṃ eva, gato lokānukampakoti.
```

Nāgadīpāgamanaṃ

#### Kalyāṇāgamanaṃ

<p rend="hangnum">§71.</p>

```
Tato so tatiye vasse,
```

```
Nāgindo maṇiakkhiko;
```

```
Upasaṅkamma sambuddhaṃ,
```

```
Satasaṅghaṃ nimantayi.
```

<p rend="hangnum">§72.</p>

```
Bodhito aṭṭhame vasse, vasaṃ jetavane jino;
```

```
Nātho pañcahi bhikkhūnaṃ, satehi parivārito.
```

<p rend="hangnum">§73.</p>

```
Dutiye divase bhatta-kāle ārocite jino;
```

```
Ramme vesākhamāsamhi, puṇṇamāyaṃ munissaro.
```

<p rend="hangnum">§74.</p>

```
Tattheva pārupitvāna, saṅghāṭiṃ pattamādiya;
```

```
Āgā kalyāṇidesaṃ taṃ, maṇiakkhinivesanaṃ.
```

<p rend="hangnum">§75.</p>

```
Kalyāṇi cetiyaṭhāne, kate ratanamaṇḍape;
```

```
Mahārahamhi pallaṅke, sahasaṅghenu’pāvisi.
```

<p rend="hangnum">§76.</p>

```
Dibbehi khajjabhojjehi, sagaṇo sagaṇaṃ jinaṃ;
```

```
Nāgarājā dhammarājaṃ, santappesi sumānaso.
```

<p rend="hangnum">§77.</p>

```
Tattha dhammaṃ desayitvā, satthā lonukampako;
```

```
Uggantvā sumane kūṭe, padaṃ dassesi nāyako.
```

<p rend="hangnum">§78.</p>

```
Tasmiṃ pabbatapādamhi, sahasaṅgho yathāsukhaṃ;
```

```
Divā vihāraṃ katvāna, dīghavāpi mupāgami.
```

<p rend="hangnum">§79.</p>

```
Tattha <pb ed="M" n="0.0007" /> cetiyaṭhānamhi, sasaṅghova nisīdiya;
```

```
Samādhiṃ appayī nātho, ṭhānāgāravapattiyā.
```

<p rend="hangnum">§80.</p>

```
Tato vuṭṭhāya ṭhānamhā, ṭhānāṭhānesu kovido;
```

```
Mahāmeghavanārāma-ṭhānamāga mahāmuni.
```

<p rend="hangnum">§81.</p>

```
Mahābodhiṭhitaṭhāne, nisīditvā sasāvako;
```

```
Samādhiṃ appayī nātho, mahāthūpaṭhite tathā.
```

<p rend="hangnum">§82.</p>

```
Thūpārāmamhi thūpassa, ṭhitaṭhāne tatheva ca;
```

```
Samādhito’tha vuṭṭhāya, silācetiyaṭhānago.
```

<p rend="hangnum">§83.</p>

```
Sahāgate devagaṇo, gaṇī samanusāsiya;
```

```
Tato jetavanaṃ buddho, buddhasabbatthako agā.
```

<p rend="hangnum">§84.</p>

```
Evaṃ laṅkāya nātho, hitamamitamatī āyatiṃ pekkhamāno;
```

```
Tasmiṃ kālamhi laṃkāsurabhujagagaṇādīnamatthañca passaṃ;
```

```
Āgā tikkhattumetaṃ ativipuladayo lokadīpo sudīpaṃ;
```

```
Dīpo tenāyamāsi sujanabahumano dhammadīpāva bhāsīti.
```

Kalyāṇāgamanaṃ

Sujanappasādasaṃvegatthāya kate mahāvaṃse

Tathāgatābhigamanaṃ nāma

Paṭhamo paricchedo.

### Dutiyapariccheda

#### Mahāsammatavaṃsa

<p rend="hangnum">§1.</p>

```
Mahāsammata <pb ed="M" n="0.0008" /> rājassa, vaṃsajo hi mahāmuni;
```

```
Kappassādimhi rājā’si, mahāsammatanāmako.
```

<p rend="hangnum">§2.</p>

```
Rojo ca vararojo ca, tathā kalyāṇakā duve;
```

```
Uposatho ca mandhātā, carako’pacarā duve.
```

<p rend="hangnum">§3.</p>

```
Cetīyo mucalo ceva, mahāmūcalanāmako;
```

```
Mucalindo sāgaro ceva, sāgaro deva vanāmako.
```

<p rend="hangnum">§4.</p>

```
Bharato bhagīratho ceva, ruci ca suruci pica;
```

```
Patāpo mahāpatāpo, panādā ca tathā duve.
```

<p rend="hangnum">§5.</p>

```
Sudassano ca neru ca, tathā eva duve duve;
```

```
Pacchimā cā’ti rājāno, tassa puttapaputtakā.
```

<p rend="hangnum">§6.</p>

```
Asaṃkhiyāyukā ete, aṭṭhavīsati bhūmipā;
```

```
Kusāvatiṃ rājagahaṃ, mithilañcāpi āvasuṃ.
```

<p rend="hangnum">§7.</p>

```
Tato satañca rājano, chappaññāsa ca saṭṭhi ca;
```

```
Caturāsīti sahassāni, chattiṃsā ca tato pare.
```

<p rend="hangnum">§8.</p>

```
Dvattiṃsa aṭṭhavīsā ca, dvāvīsati tato pare;
```

```
Aṭṭhārasa sattarasa, pañcadasa catuddasa.
```

<p rend="hangnum">§9.</p>

```
Nava satta dvādasa ca, pañcavīsa tatopare;
```

```
Pañcavīsaṃ dvādasa ca, dvādasañca navā pica.
```

<p rend="hangnum">§10.</p>

```
Caturāsītisahassāni, makhādevādikāpi ca;
```

```
Caturāsītisahassāni, kaḷārājanakādayo.
```

<p rend="hangnum">§11.</p>

```
Soḷasa yāva okkātaṃ, paputtā rāsito ime;
```

```
Visuṃ visuṃ pure rajjaṃ, kamato anusāsisuṃ.
```

<p rend="hangnum">§12.</p>

```
Okkāmukho jeṭṭhaputto, okkākasā’si bhūpati;
```

```
Nipuro candīmā candaṃ-mukho ca sivi sañjayo.
```

<p rend="hangnum">§13.</p>

```
Vessantara <pb ed="M" n="0.0009" /> mahārājā, jālī ca sīhavāhano;
```

```
Sīhassaro ca iccete, tassa putta pa puttakā.
```

<p rend="hangnum">§14.</p>

```
Dveasīti sahassāni, sīhassarassa rājino;
```

```
Putta pa putta rājāno, jayaseno tadantimo.
```

<p rend="hangnum">§15.</p>

```
Ete kapilavatthusmiṃ, sakyarājāti vissutā;
```

```
Sīhahanu mahārājā, jayasenassa atrajo.
```

<p rend="hangnum">§16.</p>

```
Jayasenassa dhītā ca, nāmenā’si yasodharā;
```

```
Devadaye devadaha-sakko nāmā’si bhūpati.
```

<p rend="hangnum">§17.</p>

```
Añjano cā’tha kaccānā, āsuṃ tassa sutā duve;
```

```
Mahesīcā’si kaccānā, rañño sīhahanussa sā.
```

<p rend="hangnum">§18.</p>

```
Āsī añjanasakkassa, mahesī sā yasodharā;
```

```
Añjanassa duve dhītā, māyā cātha pajāpati.
```

<p rend="hangnum">§19.</p>

```
Puttā duve daṇḍapāṇī, suppabuddho ca sākiyo;
```

```
Pañca puttā duve dhītā, āsuṃ sīhahanussare.
```

<p rend="hangnum">§20.</p>

```
Suddhodano dhotodano, sakkasukkamitodano;
```

```
Amitā pamitācā’ti, ime pañca imā duve.
```

<p rend="hangnum">§21.</p>

```
Suppabuddhassa sakkassa, mahesī amitā ahu;
```

```
Tassā’suṃ bhaddakaccānā, devadatto duve sutā.
```

<p rend="hangnum">§22.</p>

```
Māyā mahāpajāpati ceva, suddhodana mahesīyo;
```

```
Suddhodana mahārañño, putto māyāya so jino.
```

<p rend="hangnum">§23.</p>

```
Mahā sammatavaṃsamhi, asambhinne mahāmuni;
```

```
Evaṃ pavatte sañjāto, sabba khatthiya muddhani.
```

<p rend="hangnum">§24.</p>

```
Siddhatthassa kumārassa, bodhisattassa sā ahu;
```

```
Mahesī bhaddakaccānā, putto tassā’si rāhulo.
```

<p rend="hangnum">§25.</p>

```
Bimbisāro ca siddhattha-kumāro ca sahāyakā;
```

```
Ubhinnaṃ pitaro cāpi, sahāyāeva te ahuṃ.
```

<p rend="hangnum">§26.</p>

```
Bodhisatto bimbisārā, pañcavassādhiko ahu;
```

```
Ekūnatiṃso vayasā, bodhisatto’bhinikkhami.
```

<p rend="hangnum">§27.</p>

```
Padahitvāna <pb ed="M" n="0.0010" /> chabbassaṃ, bodhiṃ patvā kamena ca;
```

```
Pañcatiṃso tha vayasā, bimbisāramupāgami.
```

<p rend="hangnum">§28.</p>

```
Bimbisāro pannarasa-vasso’tha pītaraṃ sayaṃ;
```

```
Abhisitto mahāpañño, patto rajjassa tassa tu.
```

<p rend="hangnum">§29.</p>

```
Patte soḷasame vasse, satthā dhammamadesayi;
```

```
Dvāpaññāseva vassāni, rajjaṃ kāresi so pana.
```

<p rend="hangnum">§30.</p>

```
Rajje samā pannarasa, pubbe jinasamāgamā;
```

```
Sattatiṃsa samā tassa, dharamāne tathāgate.
```

<p rend="hangnum">§31.</p>

```
Bimbisārasuto’jāta-sattutaṃ ghātīyā’mati;
```

```
Rajjaṃ dvattiṃsavassāni, mahāmittaddukārayī.
```

<p rend="hangnum">§32.</p>

```
Ajātasattuno vasse, aṭṭhame muni nibbuto;
```

```
Pacchā so kārayī rajjaṃ, vassāni catuvīsati.
```

<p rend="hangnum">§33.</p>

```
Tathāgato sakalalokaggataṃ gato;
```

```
Aniccatāva samavaso upāgato;
```

```
Iti’dha yo bhayajananiṃ aniccataṃ,
```

```
Avekkhate sa bhavati dukkhapāragūti.
```

Sujanappasādasaṃvegatthāya kate mahāvaṃse

Mahāsammatavaṃso nāma

Dutiyo paricchedo.

### Tatiya pariccheda

#### Paṭhamadhammasaṃgīti

<p rend="hangnum">§1.</p>

```
Pañcanetto <pb ed="M" n="0.0011" /> jino pañca-cattālīsasamā’samo;
```

```
Ṭhatvā sabbāni kiccāni, katvā lokassa sabbathā.
```

<p rend="hangnum">§2.</p>

```
Kusinārāyayamaka-sālānamantare vare;
```

```
Vesākhapuṇṇamāyaṃ so, dīpo lokassa nibbuto.
```

<p rend="hangnum">§3.</p>

```
Saṅkhyāpathamatikkantā, bhikkhū tattha samāgatā;
```

```
Khattiyā brāhmaṇā vassā, suddhā devā tatheva ca.
```

<p rend="hangnum">§4.</p>

```
Sattasatasahassāni, tesu pāmokkhabhikkhavo;
```

```
Thero mahākassapova, saṅghatthero tadā ahu.
```

<p rend="hangnum">§5.</p>

```
Satthusarīrasārīra-dhātukiccāni kāriya;
```

```
Icchanto so mahāthero, satthu dhammaciraṭṭhitiṃ.
```

<p rend="hangnum">§6.</p>

```
Lokanāthe dasabale, sattāhaparinibbute;
```

```
Dubbhāsitaṃ subhaddassa, buddhassa vacanaṃ saraṃ.
```

<p rend="hangnum">§7.</p>

```
Saraṃ cīvaradānañca, samatte ṭhapanaṃ tathā;
```

```
Saddhammaṭhapanatthāya, muninā’nuggahaṃ kataṃ.
```

<p rend="hangnum">§8.</p>

```
Kātuṃ saddhammasaṃgītiṃ, sambuddhānamate yati;
```

```
Navaṅgasāsanadhare, sabbaṅgasamupāgate.
```

<p rend="hangnum">§9.</p>

```
Bhikkhū pañcasateyeva, mahākhīṇāsave vare;
```

```
Sammanni ekenūne tu, ānandattherakāraṇā.
```

<p rend="hangnum">§10.</p>

```
Puna ānandattherā’pi, bhikkhūhi abhiyācito;
```

```
Sammanni kātuṃ saṃgītiṃ, sā na sakkā hi taṃ vinā.
```

<p rend="hangnum">§11.</p>

```
Sādhukīḷanasattāhaṃ, sattāhaṃ dhātubhājanaṃ;
```

```
Iccaddhamāsaṃ khepetvā, sabbalokānukampakā.
```

<p rend="hangnum">§12.</p>

```
Vassaṃ vasaṃ rājagahe, kassāma dhammasaṅgahaṃ;
```

```
Nāññehi tatta vatthabba-miti katvāna nicchayaṃ.
```

<p rend="hangnum">§13.</p>

```
Sokāturaṃ <pb ed="M" n="0.0012" /> tattha tattha, assāsento mahājanaṃ;
```

```
Jambudīpamhi te therā, vicaritvāna cārikaṃ.
```

<p rend="hangnum">§14.</p>

```
Āsaḷhisukkapakkhamhi, sukkapakkhaṭhitatthikā;
```

```
Upāgamuṃ rājagahaṃ, sampannacatupaccayaṃ.
```

<p rend="hangnum">§15.</p>

```
Tattheva vassūpagatā, te mahākassapādayo;
```

```
Therā thiraguṇūpetā, sambuddhamatakovidā.
```

<p rend="hangnum">§16.</p>

```
Vassānaṃ paṭhamaṃ māsaṃ, sabbasenāsanesu’pi;
```

```
Kāresuṃ paṭisaṅkhāraṃ, vatvānā’jātasattuno.
```

<p rend="hangnum">§17.</p>

```
Vihārapaṭisaṅkhāre, niṭṭhite ahu bhūpati;
```

```
Idāni dhammasaṃgītiṃ, karissāmi mayaṃ iti.
```

<p rend="hangnum">§18.</p>

```
Kattabbaṃ kintipuṭṭhassa, nisajjaṭhānamādisuṃ;
```

```
Rājā katthāti pucchitvā, vuttaṭhānamhi tehi so.
```

<p rend="hangnum">§19.</p>

```
Sīghaṃ vebhāraselassa, passe kāresi maṇḍapaṃ;
```

```
Sattapaṇṇiguhādvāre, rammaṃ devasabhopamaṃ.
```

<p rend="hangnum">§20.</p>

```
Sabbathā maṇḍayitvā taṃ, attharāpesi tattha so;
```

```
Bhikkhūnaṃ gaṇanāyeva, anagghattharaṇāni ca.
```

<p rend="hangnum">§21.</p>

```
Nissāya dakkhiṇaṃ bhāgaṃ, uttarāmukhamuttamaṃ;
```

```
Therāsanaṃ supaññattaṃ, āsi tattha mahārahaṃ.
```

<p rend="hangnum">§22.</p>

```
Tasmiṃ maṇḍapamajjhasmiṃ, puratthamukhamuttamaṃ;
```

```
Dhammāsanaṃ supaññattaṃ, ahosi sugatārahaṃ.
```

<p rend="hangnum">§23.</p>

```
Rājā’rocayi therānaṃ, kammaṃ no niṭṭhitaṃ iti;
```

```
Te therā theramānanda-mānandakaramabravuṃ.
```

<p rend="hangnum">§24.</p>

```
Sve sannipāto ānanda, sekhena gamanaṃ tahiṃ;
```

```
Na yuttante sadatthe tvaṃ, appamatto tato bhava.
```

<p rend="hangnum">§25.</p>

```
Iccevaṃ codito thero, katvāna vīriyaṃ samaṃ;
```

```
Iriyāpathato muttaṃ, arahattamapāpuṇi.
```

<p rend="hangnum">§26.</p>

```
Vassānaṃ dutiye māse, dutiye divase pana;
```

```
Rucire maṇḍape tasmiṃ, therā sannipatiṃsu te.
```

<p rend="hangnum">§27.</p>

```
Ṭhapetvā’nandattherassa, anucchavikamāsanaṃ;
```

```
Āsanesu nisīdiṃsu, arahanto yathārahaṃ.
```

<p rend="hangnum">§28.</p>

```
Thero’rahattapattiṃ <pb ed="M" n="0.0013" /> so, ñāpetuṃ tehi nāgamā;
```

```
Kuhiṃ ānandatthero’ti, vuccamāne tu kehici.
```

<p rend="hangnum">§29.</p>

```
Nimmujjitvā pathaviyā, gantvā jotipathena vā;
```

```
Nisīdi thero ānando, attano ṭhapitāsane.
```

<p rend="hangnum">§30.</p>

```
Upālithero vinaye, sesadhamme asesake;
```

```
Ānandattheramakaruṃ, sabbe therā dhurandhare.
```

<p rend="hangnum">§31.</p>

```
Mahāthero sakattānaṃ, vinayaṃ pucchituṃ sayaṃ;
```

```
Sammannu’pālithero ca, vissajjetuṃ tameva tu.
```

<p rend="hangnum">§32.</p>

```
Therāsane nisīditvā, vinayaṃ tamapucchi so;
```

```
Dhammāsane nisīditvā, vissajjesi tameva so.
```

<p rend="hangnum">§33.</p>

```
Vinayaññūnamaggena, vissajjitakamena te;
```

```
Sabbe sajjhāyamakaruṃ, vinayaṃ nayakovidā.
```

<p rend="hangnum">§34.</p>

```
Aggaṃ bahussutādīnaṃ, kosārakkhaṃ mahesino;
```

```
Sammannitvāna attānaṃ, thero dhammamapucchi so.
```

<p rend="hangnum">§35.</p>

```
Tathā sammanniya’ttānaṃ, dhammāsanāgato sayaṃ;
```

```
Vissajjesi tamānanda-tthero dhammamasesato.
```

<p rend="hangnum">§36.</p>

```
Vedehamuninā tena, vissajjitakamena te;
```

```
Sabbe sajjhāyamakaruṃ, dhammaṃ dhammatthakovidā.
```

<p rend="hangnum">§37.</p>

```
Evaṃ sattahi māsehi, dhammasaṃgīti niṭṭhitā;
```

```
Sabbalokahitatthāya, sabbalokahi tehi sā.
```

<p rend="hangnum">§38.</p>

```
Mahākassapatherena, idaṃ sugatasāsanaṃ;
```

```
Pañcavassasahassāni, samatthaṃ vattane kataṃ.
```

<p rend="hangnum">§39.</p>

```
Atīva jātapāmojjā, sandhārakajalantikā;
```

```
Saṃgītipariyosāne, chaddhākampi mahāmahī.
```

<p rend="hangnum">§40.</p>

```
Acchariyāni cā’hesuṃ, lokenekāninekadhā;
```

```
Thereheva katattā ca, theriyāyaṃ paramparā.
```

<p rend="hangnum">§41.</p>

```
Paṭhamaṃ saṅgahaṃ katvā, sabbalokahitaṃ bahuṃ;
```

```
Te yāvatāyukaṃ ṭhatvā, therā sabbepi nibbutā.
```

<p rend="hangnum">§42.</p>

```
Therā’pi <pb ed="M" n="0.0014" /> te matipadīpahatandhakārā,
```

```
Lokandhakārahananamhi mahāpadīpā;
```

```
Nibbāpitā maraṇaghoramahānilena,
```

```
Tenāpi jīvitamadaṃ matimā jaheyyāti.
```

Sujanappasādaṃsaṃvegatthāya kate mahāvaṃse

Paṭhamadhammasaṃgītināma

Tatiyo paricchedo.

### Catuttha pariccheda

#### Dutiya saṃgīti

<p rend="hangnum">§1.</p>

```
Ajātasattu putto taṃ, ghātetvā’dāyi bhaddako;
```

```
Rajjaṃ soḷasavassāni, kāresi mittadūbhiko.
```

<p rend="hangnum">§2.</p>

```
Udayabhadda putto taṃ, ghātetvā anuruddhako;
```

```
Anuruddhassa putto taṃ, ghātetvā muṇḍanāmako.
```

<p rend="hangnum">§3.</p>

```
Mittadduno dummatino, te’pi rajjamakārayuṃ;
```

```
Tesaṃ ubhinnaṃ rajjesu, aṭṭhavassāna’tikkamuṃ.
```

<p rend="hangnum">§4.</p>

```
Muṇḍassa putto pitaraṃ, ghātetvā nāgadāsako;
```

```
Catuvīsativassāni, rajjaṃ kāresi pāpako.
```

<p rend="hangnum">§5.</p>

```
Pitughātakavaṃso’ya, mītikuddhā’tha nāgarā;
```

```
Nāgadāsaka rājānaṃ, apanetvā samāgatā.
```

<p rend="hangnum">§6.</p>

```
Susunāgoti paññātaṃ, amaccaṃ sādhusammataṃ;
```

```
Rajje samabhisiñjiṃsu, sabbesaṃ hitamānasā.
```

<p rend="hangnum">§7.</p>

```
So <pb ed="M" n="0.0015" /> aṭṭhārasavassāni, rājā rajjamakārayi;
```

```
Kāḷāso ko tassa putto, aṭṭhavīsati kārayi.
```

<p rend="hangnum">§8.</p>

```
Atīte dasame vasse, kāḷāsokassa rājino;
```

```
Sambuddhaparinibbānā, evaṃ vassasataṃ ahu.
```

<p rend="hangnum">§9.</p>

```
Tadā vesāliyā bhikkhū, anekā vajjiputtakā;
```

```
Siṅgīloṇaṃ dvaṅgulañca, tathā gāmantarammi ca.
```

<p rend="hangnum">§10.</p>

```
Āvāsā’numatā’ciṇṇaṃ, amathitaṃ jalogi ca;
```

```
Nisīdanaṃ adasakaṃ, jātarūpādikaṃ iti.
```

<p rend="hangnum">§11.</p>

```
Dasavatthūni dīpesuṃ, kappantīti alajjīno;
```

```
Taṃ sutvāna yasatthero, evaṃ vajjīsu cārikaṃ.
```

<p rend="hangnum">§12.</p>

```
Chaḷabhiñño balappatto, yaso kākaṇḍakatrajo;
```

```
Taṃ sametuṃ saussāho, tatthāgami’mahāvanaṃ.
```

<p rend="hangnum">§13.</p>

```
Ṭhapetvā’posathagge te, kaṃsapātiṃ sahodhakaṃ;
```

```
Kahāpaṇādiṃ saṅghassa, detha’nā’hu upāsake.
```

<p rend="hangnum">§14.</p>

```
Na kappate taṃ mā detha, iti thero savārayi;
```

```
Paṭisāraṇīyaṃ kammaṃ, yasattherassa te karuṃ.
```

<p rend="hangnum">§15.</p>

```
Yācitvā anudūtaṃ so, saha tena puraṃ gato;
```

```
Attano dhammavādittaṃ, saññāpetvā’ga sāgare.
```

<p rend="hangnum">§16.</p>

```
Anudūtavaco sutvā, tamukkhipitumāgatā;
```

```
Parikkhipiya aṭṭhaṃsu, saraṃ therassa bhikkhavo.
```

<p rend="hangnum">§17.</p>

```
Thero uggamma nabhasā, gantvā kosambiyaṃ tato;
```

```
Pāveyyakā vantikānaṃ, bhikkhūnaṃ santikaṃ lahuṃ.
```

<p rend="hangnum">§18.</p>

```
Vesesi dūtetu sayaṃ, gantvā’ho gaṅgapabbataṃ;
```

```
Āha sambhūtattherassa, taṃ sabbaṃ sāṇavāsino.
```

<p rend="hangnum">§19.</p>

```
Pāveyyakā saṭṭhitherā, asitā’vantikāpi ca;
```

```
Mahākhīṇāsavā sabbe, ahogaṅgamhi otaruṃ.
```

<p rend="hangnum">§20.</p>

```
Bhikkhavo sannipatitā, sabbe tattha tato tato;
```

```
Āsuṃ navutisahassāni, mantetvā akhilā’pi te.
```

<p rend="hangnum">§21.</p>

```
Soreyya <pb ed="M" n="0.0016" /> revatattheraṃ, bahussuta manāsavaṃ;
```

```
Taṃ kālapamukhaṃ ñatvā, passituṃ nikkhamiṃsu taṃ.
```

<p rend="hangnum">§22.</p>

```
Thero tammantanaṃ sutvā, vesāliṃ gantumeva so;
```

```
Icchanto phāsugamanaṃ, tato nikkhami taṅkhaṇaṃ.
```

<p rend="hangnum">§23.</p>

```
Pāto pātova nikkhanta-ṭṭhānaṃ tena mahattanā;
```

```
Sāyaṃ sāyamupentānaṃ, sahajotiyamaddasuṃ.
```

<p rend="hangnum">§24.</p>

```
Tattha sambhūtattherena, yasatthero niyojito;
```

```
Saddhammasavanante taṃ, revatathera muttamaṃ.
```

<p rend="hangnum">§25.</p>

```
Upecca dasavatthūni, pucchi thero paṭikkhipi;
```

```
Sutvā’dhikaraṇaṃ tañca, nisedhemāti abravi.
```

<p rend="hangnum">§26.</p>

```
Pāpāpi pakkhaṃ pekkhantā, revatatthera muttamaṃ;
```

```
Sāmaṇakaṃ parikkhāraṃ, paṭiyādiya te bahuṃ.
```

<p rend="hangnum">§27.</p>

```
Sīghaṃ nāvāya gantvāna, sahajātisamīpagā;
```

```
Karonti bhattavissaggaṃ, bhattakāle upaṭṭhite.
```

<p rend="hangnum">§28.</p>

```
Sahajātiṃ āvasanto, sāḷathero vicintiyā;
```

```
Pāveyyakā dhammavādī, iti passi anāsavo.
```

<p rend="hangnum">§29.</p>

```
Upecca taṃ mahābrahmā, dhamme niṭṭhāti abravi;
```

```
Niccaṃ dhamme ṭhitattaṃ so, attano tassa abravi.
```

<p rend="hangnum">§30.</p>

```
Te parikkhāramādāya, revatattheramaddasuṃ;
```

```
Thero na gaṇhi tappakkha-gāhī sissaṃ paṇāmayī.
```

<p rend="hangnum">§31.</p>

```
Vesāliṃ te tato gantvā, tato pupphapuraṃ gatā;
```

```
Vadiṃsu kāḷāsokassa, narindassa alajjīno.
```

<p rend="hangnum">§32.</p>

```
Satthussa no gandhakuṭiṃ, gopayanto mayaṃ tahiṃ;
```

```
Mahāvanavihārasmiṃ, vasāma vajjībhūmiyaṃ.
```

<p rend="hangnum">§33.</p>

```
Gaṇhissāma vihāra’nti, gāmavāsikasikkhavo;
```

```
Āgacchanti mahārāja, maṭisedhaya te iti.
```

<p rend="hangnum">§34.</p>

```
Rājānaṃ duggahitaṃ te, katvā vesālimāgamuṃ;
```

```
Revatatthera mūlamhi, sahajātiyamettha tu.
```

<p rend="hangnum">§35.</p>

```
Bhikkhū <pb ed="M" n="0.0017" /> satasahassāni, ekādasa samāgatā;
```

```
Navutiñca sahassāni, ahu taṃ vatthu santiyā.
```

<p rend="hangnum">§36.</p>

```
Mūlaṭṭhehi vinā vatthu-samanaṃ neva rocayi;
```

```
Thero sabbepi bhikkhū te, vesālimāgamuṃ tato.
```

<p rend="hangnum">§37.</p>

```
Duggahitova so rājā, tatthāmacce apesayi;
```

```
Mūḷā devānubhāvena, aññattha agamiṃsu te.
```

<p rend="hangnum">§38.</p>

```
Pesetvā te mahīpālo, taṃ rattiṃ supinenaso;
```

```
Apassi sakamattānaṃ, pakkhittaṃ lohakumbhiyaṃ.
```

<p rend="hangnum">§39.</p>

```
Atibhīto ahu rājā, tamassā setu māgamā;
```

```
Bhaginī nandatherī tu, ākāsena anāsavā.
```

<p rend="hangnum">§40.</p>

```
Bhāriyaṃ te kataṃ kammaṃ, dhammike’yye khamāpaya;
```

```
Pakkho tesaṃ bhavitvā tvaṃ, kuru sāsanapaggahaṃ.
```

<p rend="hangnum">§41.</p>

```
Evaṃ kate sotthi tuyhaṃ, hessatīti apakkami;
```

```
Pasāteyeva vesāliṃ, gantuṃ nikkhami bhūpati.
```

<p rend="hangnum">§42.</p>

```
Gantvā mahāvanaṃ bhikkhū-saṅghaṃ so sannipātiya;
```

```
Sutvā ubhinnaṃ vādañca, dhammapakkhañca rociya.
```

<p rend="hangnum">§43.</p>

```
Khamāpetvā dhammike te, bhikkhū sabbe mahīpati;
```

```
Attano dhammapakkhattaṃ, vatvā tumhe yathāruci.
```

<p rend="hangnum">§44.</p>

```
Sampaggahaṃ sāsanassa, karothāti ca bhāsiya;
```

```
Datvā ca tesaṃ ārakkhaṃ, agamāsi sakaṃ puraṃ.
```

<p rend="hangnum">§45.</p>

```
Nicchetuṃ tāni vatthūni, saṅgho sannipatī tadā;
```

```
Anaggāni tattha bhassāni, saṅghamajjhe ajāyisuṃ.
```

<p rend="hangnum">§46.</p>

```
Tato so revatatthero, sāvetvā saṅghamajjhago;
```

```
Ubbhāhikāya taṃ vatthuṃ, sametuṃ nicchayaṃ akā.
```

<p rend="hangnum">§47.</p>

```
Pācinakeca caturo, caturo pāveyyakepi ca;
```

```
Ubbhāhikāya sammanni, bhikkhū taṃ vatthu santiyā.
```

<p rend="hangnum">§48.</p>

```
Sabbakāmī ca sāḷho ca, khujjasobhitanāmako;
```

```
Vāsabhagāmiko cāti, thero pācinakā ime.
```

<p rend="hangnum">§49.</p>

```
Revato <pb ed="M" n="0.0018" /> sāṇasambhūto,
```

```
Yaso kākoṇḍakatrajo;
```

```
Sumano cāti cattāro,
```

```
Therā pāveyyakā ime.
```

<p rend="hangnum">§50.</p>

```
Sametuṃ tāni vatthūni, appasaddaṃ anākulaṃ;
```

```
Agamuṃ vālukārāmaṃ, aṭṭhattherā anāsavā.
```

<p rend="hangnum">§51.</p>

```
Daharenā’ji te nettha, paññatte āsane subhe;
```

```
Nisīdiṃsu mahātherā, mahāmuni mataññuno.
```

<p rend="hangnum">§52.</p>

```
Tesu vatthūsu ekekaṃ, kamato revato mahā;
```

```
Thero theraṃ sabbakāmiṃ, pucchi pucchāsu kovido.
```

<p rend="hangnum">§53.</p>

```
Sabbakāmī mahāthero, tena puṭṭho’tha byākari;
```

```
Sabbāni tāni vatthūni, na kappantīti suttato.
```

<p rend="hangnum">§54.</p>

```
Nihanitvā’dhikaraṇaṃ, taṃ te tattha yathākkamaṃ;
```

```
Tatheva saṅghamajjhepi, pucchāvissajjanaṃ karuṃ.
```

<p rend="hangnum">§55.</p>

```
Niggahaṃ pāpabhikkhūnaṃ, dasavatthukadīpanaṃ;
```

```
Tesaṃ dasasahassānaṃ, mahāthero akaṃsu te.
```

<p rend="hangnum">§56.</p>

```
Sabbakāmī puthaviyā, saṅghatthero tadā ahu;
```

```
So vīsaṃ vassasatiko, tadā’si upasampadā.
```

<p rend="hangnum">§57.</p>

```
Sabbakāmī ca sāḷho ca,
```

```
Revato khujjasobhito;
```

```
Yaso kākoṇḍakasuto,
```

```
Sambhūto sāṇavāsiko.
```

<p rend="hangnum">§58.</p>

```
Therā ānandattherassa, ete saddhivihārino;
```

```
Vāsabhagāmiko ceva, sumano ca duve pana.
```

<p rend="hangnum">§59.</p>

```
Therā’nuruddhattherassa, ete saddhivihārino;
```

```
Aṭṭha therā’pi dhaññā te, diṭṭhapubbā tathāgataṃ.
```

<p rend="hangnum">§60.</p>

```
Bhikkhū satasahassāni, dvādasāsuṃ samāgatā;
```

```
Sabbesaṃ revatatthero, bhikkhūnaṃpamukhotadā.
```

<p rend="hangnum">§61.</p>

```
Tato <pb ed="M" n="0.0019" /> so revatatthero, saddhammaṭṭhitiyā ciraṃ;
```

```
Kāretuṃ dhammasaṃgītiṃ, sabbabhikkhusamūhato.
```

<p rend="hangnum">§62.</p>

```
Pabhinnatthādiñāṇānaṃ, piṭakattayadhārinaṃ;
```

```
Satāni sattabhikkhūnaṃ, arahantānamuccini.
```

<p rend="hangnum">§63.</p>

```
Te sabbe vālukārāme, kāḷāsokena rakkhitā;
```

```
Revatattherapāmokkhā, akaruṃ dhammasaṅgahaṃ.
```

<p rend="hangnum">§64.</p>

```
Pubbe kataṃ tathā eva, dhammaṃ pacchā ca bhāsitaṃ;
```

```
Ādāya niṭṭhapesuṃ taṃ, etaṃ māsehi aṭṭhahi.
```

<p rend="hangnum">§65.</p>

```
Evaṃ dutiyasaṃgītiṃ, katvā tepi mahāyasā;
```

```
Therā dosakkhayaṃ pattā, pattākālena nibbutiṃ.
```

<p rend="hangnum">§66.</p>

```
Iti paramamatīnaṃ pattipattabbakānaṃ,
```

```
Tibhavahitakarānaṃ lokanātherasānaṃ;
```

```
Sumariyamaraṇaṃ taṃ saṅkhatā sārakattaṃ,
```

```
Parigaṇiyamasesaṃ appamatto bhaveyyāti.
```

Sujanappasādasaṃvegatthāya kate

Mahāvaṃse dutiyasaṃgīti nāma

Catuttho paricchedo.

### Pañcama pariccheda

#### Tatiyadhammasaṃgīti

<p rend="hangnum">§1.</p>

```
Yā mahākassapādīhi<pb ed="M" n="0.0020" />, mahātherehi ādito;
```

```
Katā saddhamma saṃgīti, theriyā’ti pavuccati.
```

<p rend="hangnum">§2.</p>

```
Eko’va theravādo so, ādivassasate ahu;
```

```
Aññācariyavādātu, tato oraṃ ajāyisuṃ.
```

<p rend="hangnum">§3.</p>

```
Tehi saṃgītikārehi, therehi dutiyehi te;
```

```
Niggahitā pāpabhikkhū, sabbe dasasahassakā.
```

<p rend="hangnum">§4.</p>

```
Akaṃsā’cariyavādaṃ te, mahāsaṃgītināmakā;
```

```
Tato gokulikā jātā, ekabbohārikāpi ca.
```

<p rend="hangnum">§5.</p>

```
Gokulikehi paṇṇatti-vādā bāhulikāpi ca;
```

```
Cetiyavādā tesveva, samatāsaṅghikā cha te.
```

<p rend="hangnum">§6.</p>

```
Punāpi theravādehi, mahiṃsāsakabhikkhavo;
```

```
Vajjīputtakabhikkhū ca, duve jātā ime khalu.
```

<p rend="hangnum">§7.</p>

```
Jātā’tha dhammuttariyā, bhadrayānikabhikkhavo;
```

```
Channāgārā sammitiyā, vajjīputtiyabhikkhūti.
```

<p rend="hangnum">§8.</p>

```
Mahiṃsāsakabhikkhūhi, bhikkhū sabbattha vādino;
```

```
Dhammaguttiyabhikkhū ca, jātā khalu ime duve.
```

<p rend="hangnum">§9.</p>

```
Jātā sabbatthivādīhi, kassapiyā tato pana;
```

```
Jātā saṅkantikā bhikkhū, suttavādā tato pana.
```

<p rend="hangnum">§10.</p>

```
Theravādena saha te, honti dvādasi’mepi ca;
```

```
Pubbe vuttachavādā ca, iti aṭṭhārasā khilā.
```

<p rend="hangnum">§11.</p>

```
Sattarasāpi dutiye, jātā vasassate iti;
```

```
Aññācariyavādā tu, tato oramajāyisuṃ.
```

<p rend="hangnum">§12.</p>

```
Hematā <pb ed="M" n="0.0021" /> rājagiriyā, tathā siddhatthikāpi ca;
```

```
Pubbaseliyabhikkhū ca, tathā aparaseliyā.
```

<p rend="hangnum">§13.</p>

```
Vājiriyā cha etehi, jambudīpamhi bhinnakā;
```

```
Dhammaruci ca sāgaliyā, laṃkādīpamhi bhinnakā.
```

Ācariyakulavādakathā niṭṭhitā.

#### Dhammāsokābhiseka

<p rend="hangnum">§14.</p>

```
Kāḷāsokassa puttā tu, ahesuṃ dasabhātikā;
```

```
Bāvīsatiṃ te vassāni, rajjaṃ samanusāsisuṃ.
```

<p rend="hangnum">§15.</p>

```
Nava nandā tato āsuṃ, kameneva narādhipā;
```

```
Te’pi bāvīsavassāni, rajjaṃ samanusāsisuṃ.
```

<p rend="hangnum">§16.</p>

```
Moriyānaṃ khattiyānaṃ, vaṃse jātaṃ siridharaṃ;
```

```
Candaguttoti paññātaṃ, cāṇakko brāhmaṇo tato.
```

<p rend="hangnum">§17.</p>

```
Navamaṃ dhananandaṃ taṃ, ghātetvā caṇḍakodhasā;
```

```
Sakale jambudīpasmiṃ, rajje samabhisiñcī so.
```

<p rend="hangnum">§18.</p>

```
So catuvīsavassāniṃ, rājā rajjamakārayi;
```

```
Tassa putto bindusāro, aṭṭhavīsati kārayi.
```

<p rend="hangnum">§19.</p>

```
Bindusārasutā āsuṃ, sataṃ eko ca vissutā;
```

```
Asoko āsi tesaṃ tu, puññatejobaliddhiko.
```

<p rend="hangnum">§20.</p>

```
Vemātike bhātaro so, hantvā ekūnakaṃ sataṃ;
```

```
Sakale jambudīpasmiṃ, ekarajjamapāpuṇi.
```

<p rend="hangnum">§21.</p>

```
Jinanibbānato pacchā, pure tassābhisekato;
```

```
Sāṭṭhārasaṃ vassasata-dvayamevaṃ vijāniya.
```

<p rend="hangnum">§22.</p>

```
Patvā catūhi vassehi, ekarajjaṃ mahāyaso;
```

```
Pure pāṭaliputtasmiṃ, attānamabhisecayi.
```

<p rend="hangnum">§23.</p>

```
Tassā’bhisekena <pb ed="M" n="0.0022" /> samaṃ, ākāse bhūmiyaṃ tathā;
```

```
Yojane yojane āṇā, niccaṃ pavattitā ahu.
```

<p rend="hangnum">§24.</p>

```
Anotatto dakākāje, aṭṭhanesuṃ dine dine;
```

```
Devā devo akā tehi, saṃvibhāgaṃ janassaca.
```

<p rend="hangnum">§25.</p>

```
Nāgalatādantakaṭṭhaṃ, ānesuṃ himavantato;
```

```
Anekesaṃ sahassānaṃ, devā eva pahonakaṃ.
```

<p rend="hangnum">§26.</p>

```
Agadā’malakañceva, tathāgada haritakaṃ;
```

```
Tato’va amapakkañca, vaṇṇagandharasuttamaṃ.
```

<p rend="hangnum">§27.</p>

```
Pañcavaṇṇāni vatthāni, tatthapuñjanapaṭṭakaṃ;
```

```
Pītañca dibbapānañca, chaddantadahato maru.
```

<p rend="hangnum">§28.</p>

```
Marantā nagare tasmiṃ, migasūkarapakkhino;
```

```
Āgantvāna mahānasaṃ, sayameva maranti ca.
```

<p rend="hangnum">§29.</p>

```
Gāvo tattha carāpetvā, vajamānenti dīpino;
```

```
Khetta vatthutaḷākādiṃ, pālenti migasūkarā.
```

<p rend="hangnum">§30.</p>

```
Sumanaṃ pupphapaṭakaṃ, abhuttaṃ dibbamuppalaṃ;
```

```
Vilepanaṃ añjanañca, nāgānāgāvimānato.
```

<p rend="hangnum">§31.</p>

```
Sālivāhasahassāni, navutiṃ tu suvā pana;
```

```
Chaddantadahatoyeva, āhariṃsu dine dine.
```

<p rend="hangnum">§32.</p>

```
Te sālinitthusakaṇe, akhaṇḍetvāna taṇḍule;
```

```
Akaṃsu mūsikā tehi, bhattaṃ rājakule ahu.
```

<p rend="hangnum">§33.</p>

```
Akaṃsu sassataṃ tassa, madhūni madhumakkhikā;
```

```
Tathā kammārasālāsu, acchākūṭāni pātayuṃ.
```

<p rend="hangnum">§34.</p>

```
Karavikā sakuṇikā, manuññamadhurassarā;
```

```
Akaṃsu tassā’gantvāna, rañño madhuravassitaṃ.
```

<p rend="hangnum">§35.</p>

```
Rājā’bhisitto so’soko,
```

```
Kumāraṃ tissasavhayaṃ;
```

```
Kaṇiṭṭhaṃ saṃsodariyaṃ, uparajje’bhisecayi.
```

Dhammāsokābhiseko niṭṭhito

#### Nigrodhasāmaṇera dassana

<p rend="hangnum">§36.</p>

```
Pitā <pb ed="M" n="0.0023" /> saṭṭhisahassāni, brāhmaṇe brahmapakkhike;
```

```
Bhojesi sopi teyeva, tīṇi vassāni bhojayi.
```

<p rend="hangnum">§37.</p>

```
Disvā’nupasamaṃ tesaṃ, asoko parivesane;
```

```
Viceyya dānaṃ dassanti, amacce sanniyojiya.
```

<p rend="hangnum">§38.</p>

```
Āṇāpayitvā matimā, nānāpāsaṇḍike visuṃ;
```

```
Vīmaṃsitvā nisajjāya, bhojāpetvā visajjayi.
```

<p rend="hangnum">§39.</p>

```
Kāle vātāyanagato, santaṃ racchāgataṃ yatiṃ;
```

```
Nigrodhasāmaṇeraṃ so, disvā cittaṃ pasādayi.
```

<p rend="hangnum">§40.</p>

```
Bindusārassa puttānaṃ, sabbesaṃ jeṭṭhabhātuno;
```

```
Sumanassa kumārassa, putto so hi kumārako.
```

<p rend="hangnum">§41.</p>

```
Asoko pitarā dinnaṃ, rajjamujjeniyañhi so;
```

```
Hitvā’gato pupphapuraṃ, bindusāre gilānake.
```

<p rend="hangnum">§42.</p>

```
Katvā puraṃ sakāyattaṃ, mate pitari bhātaraṃ;
```

```
Ghātetvā jeṭṭhakaṃ rajjaṃ, aggahesi pure vare.
```

<p rend="hangnum">§43.</p>

```
Sumanassa kumārassa, devī tannāmikā tato;
```

```
Gabbhinī nikkhamitvāna, pācinadvārato bahi.
```

<p rend="hangnum">§44.</p>

```
Caṇḍālagāma magamā, tattha nigrodhadevatā;
```

```
Tamālapiyanāmena, mā patvā gharakaṃ adā.
```

<p rend="hangnum">§45.</p>

```
Tadahe’va varaṃ puttaṃ, vijāyitvā sutassa sā;
```

```
Nigrodhoti akā nāmaṃ, devatā nuggahānugā.
```

<p rend="hangnum">§46.</p>

```
Disvā taṃ jeṭṭhacaṇḍālo, attano sāminiṃ viya;
```

```
Maññanto taṃ upaṭṭhāsi, sattavassāni sādhukaṃ.
```

<p rend="hangnum">§47.</p>

```
Taṃ mahāvaruṇo thero, tadā disvā kumārakaṃ;
```

```
Upanissaya sampannaṃ, arahā pucchi mātaraṃ.
```

<p rend="hangnum">§48.</p>

```
Pabbājesi khuragge so, arahattamapāpuṇi;
```

```
Dassanāyo’pa gacchanto, so tato mātudeviyā.
```

<p rend="hangnum">§49.</p>

```
Dakkhiṇena ca dvārena, pavisitvā puruttamaṃ;
```

```
Taṃ gāmagāmimaggena, yāti rājaṅgaṇe tadā.
```

<p rend="hangnum">§50.</p>

```
Santāya <pb ed="M" n="0.0024" /> iriyā yasmiṃ, pasīdi samahīpati;
```

```
Pubbe’va sannivāsena, pemaṃ tasmiṃ ajāyatha.
```

<p rend="hangnum">§51.</p>

```
Pubbe kira tayo āsuṃ, bhātaro madhu vāṇijā;
```

```
Eko madhuṃ vikkiṇāti, āharanti madhuṃ duve.
```

<p rend="hangnum">§52.</p>

```
Eko paccekasambuddho, vaṇarogāturo ahu;
```

```
Añño paccekasambuddho, tadatthaṃ madhuvatthiko.
```

<p rend="hangnum">§53.</p>

```
Piṇḍacārikavattena, nagaraṃ pāvisī tadā;
```

```
Titthaṃ jalatthaṃ gacchanti, ekā ceṭī tamaddasa.
```

<p rend="hangnum">§54.</p>

```
Pucchitvā madhukāmattaṃ, ñatvā hatthena ādisi;
```

```
Eso madhvāpaṇo bhante, tattha gacchā’ti abravi.
```

<p rend="hangnum">§55.</p>

```
Tattha pattassa buddhassa, vāṇijo so pasādavā;
```

```
Vissandayanto mukhato, pattapuraṃ madhuṃ adā.
```

<p rend="hangnum">§56.</p>

```
Puṇṇañca uppatantañca, patitañca mahītale;
```

```
Disvā madhuṃ pasanno so, evaṃ paṇidahī tadā.
```

<p rend="hangnum">§57.</p>

```
Jambudīpe ekarajjaṃ, dānenā’nena hotu me;
```

```
Ākāse yojane āṇā, bhūmiyaṃ yojaneti ca.
```

<p rend="hangnum">§58.</p>

```
Bhātare āgate āha, edisassa madhuṃ adaṃ;
```

```
Anumodatha tumhe taṃ, tumhākañca yato madhu.
```

<p rend="hangnum">§59.</p>

```
Jeṭṭho āha atuṭṭho so,
```

```
Caṇḍālo nūna sosiyaṃ;
```

```
Nivāsentīti caṇḍālā,
```

```
Kāsāyāni sadā iti.
```

<p rend="hangnum">§60.</p>

```
Majjho paccekabuddhaṃ taṃ, khipapāraṇṇave iti;
```

```
Pattidānavaco tassa, sutvā te cānumodisuṃ.
```

<p rend="hangnum">§61.</p>

```
Āpaṇā desikaṃ yātu, devittaṃ tassa patthayi;
```

```
Ādissamānasandhi ca, rūpaṃ atimanoramaṃ.
```

<p rend="hangnum">§62.</p>

```
Asoko madhudo’sandhi-mittādevī tu ceṭikā;
```

```
Caṇḍālavādī nigrodho, tisso so pāravādiko.
```

<p rend="hangnum">§63.</p>

```
Caṇḍālavādī caṇḍāla-gāme āsi yato tu so;
```

```
Patthesi mokkhaṃ mokkhañca, satta vassova pāpuṇi.
```

<p rend="hangnum">§64.</p>

```
Niviṭṭhapemo <pb ed="M" n="0.0025" /> tasmiṃ so, rājā’ti turito tato;
```

```
Pakkosāpesi taṃ so tu, santavuttī upāgami.
```

<p rend="hangnum">§65.</p>

```
Nisida tātā’nurūpe, āsane tā’ha bhūpati;
```

```
Adisvā bhikkhumaññaṃ so, sīhāsanamupāgami.
```

<p rend="hangnum">§66.</p>

```
Tasmiṃ pallaṅkamāyāte, rājāiti vicintayi;
```

```
Ajjā’yaṃ sāmaṇero me, ghare hessati sāmiko.
```

<p rend="hangnum">§67.</p>

```
Ālambitvā karaṃ rañño, so pallaṅke samāruhi;
```

```
Nisīdi rājapallaṅke, setacchattassa heṭṭhato.
```

<p rend="hangnum">§68.</p>

```
Disvā tathā nisinnaṃ taṃ, asoko so mahīpati;
```

```
Sambhāvetvāna guṇato, tuṭṭho’tīva tadā ahu.
```

<p rend="hangnum">§69.</p>

```
Attano paṭiyattena, khajjabhojjena tappiya;
```

```
Sambuddhadesitaṃ dhammaṃ, sāmaṇeramapucchitaṃ.
```

<p rend="hangnum">§70.</p>

```
Tassa’ppamādavaggaṃ so, sāmaṇero abhāsatha;
```

```
Taṃ sutvā bhūmipālo so, pasanno jinasāsane.
```

<p rend="hangnum">§71.</p>

```
Aṭṭha te niccabhattāni, dammi tātā’ti āha taṃ;
```

```
Upajjhāyassa me rāja, tāni dammīti āha so.
```

<p rend="hangnum">§72.</p>

```
Puna aṭṭhasu dinnesu, tāna’dā cariyassa so;
```

```
Puna aṭṭhasu dinnesu, bhikkhusaṅghassa tāna’dā.
```

<p rend="hangnum">§73.</p>

```
Puna aṭṭhasu dinnesu, adhivāsesi buddhimā;
```

```
Dvattiṃsabhikkhū ādāya, dutiyadivase gato.
```

<p rend="hangnum">§74.</p>

```
Sahatthā tappito raññā, dhammaṃ desiya bhūpatiṃ;
```

```
Saraṇesu ca sīlesu, ṭhapesi samahājanaṃ.
```

Nigrodhasāmaṇeradassanaṃ

#### Sāsanappavesa

<p rend="hangnum">§75.</p>

```
Tato rājā pasanno so, diguṇena dine dine;
```

```
Bhikkhū saṭṭhisahassāni, anupubbenu’paṭhahi.
```

<p rend="hangnum">§76.</p>

```
Tatthiyānaṃ sahassāni, nikaḍḍhitvāna saṭṭhiso;
```

```
Saṭṭhibhikkhusahassāni, ghare niccamabhojayi.
```

<p rend="hangnum">§77.</p>

```
Saṭṭhibhikkhusahassāni<pb ed="M" n="0.0026" />, bhojetuṃ turito hi so;
```

```
Paṭiyādāpayitvāna, khajjabhojjaṃ mahārahaṃ.
```

<p rend="hangnum">§78.</p>

```
Bhūsāpetvāna nagaraṃ, gantvā saṅghaṃ nimantiya;
```

```
Gharaṃ netvāna bhojetvā, datvā sāmaṇakaṃ bahuṃ.
```

<p rend="hangnum">§79.</p>

```
Satthārā desito dhammo, kittakoti apucchatha;
```

```
Byākāsi moggaliputto, tissatthero tadassataṃ.
```

<p rend="hangnum">§80.</p>

```
Sutvāna caturāsīti, dhammakkhandhā’ti so’bravi;
```

```
Pūjemi te’haṃ paccekaṃ, vihārenā’ti bhūpati.
```

<p rend="hangnum">§81.</p>

```
Datvā tadā channavuti-dhanakoṭiṃ mahīpati;
```

```
Puresu caturāsīti-sahassesu mahītale.
```

<p rend="hangnum">§82.</p>

```
Tattha tatthe’va rājūhi, vihāre ārabhāpayi;
```

```
Sayaṃ asokārāmaṃ tu, kārāpetuṃ samārabhi.
```

<p rend="hangnum">§83.</p>

```
Ratanattayanigrodha-gilānānanti sāsane;
```

```
Paccekaṃ satasahassaṃ, so dāpesi dine dine.
```

<p rend="hangnum">§84.</p>

```
Dhanena buddhadinnena, thūpapūjā anekadhā;
```

```
Anekesu vihāresu, aneke akaruṃ sadā.
```

<p rend="hangnum">§85.</p>

```
Dhanena dhammadinnena, paccaye caturo vare;
```

```
Dhammadharānaṃ bhikkhūnaṃ, upanetuṃ sadā narā.
```

<p rend="hangnum">§86.</p>

```
Anotattodakājesu, saṅghassa caturo adā;
```

```
Te piṭakānaṃ therānaṃ, saṭṭhiye’kaṃ dine dine.
```

<p rend="hangnum">§87.</p>

```
Ekaṃ asandhimittāya, deviyā tu adāpayi;
```

```
Sayaṃ pana duveyeva, paribhuñji mahīpati.
```

<p rend="hangnum">§88.</p>

```
Saṭṭhibhikkhusahassānaṃ, dantakaṭṭhaṃ dine dine;
```

```
Soḷasitthisahassānaṃ, adā nāgalatāvhayaṃ.
```

<p rend="hangnum">§89.</p>

```
Athekadivasaṃ rājā, catusambuddhadassinaṃ;
```

```
Kappāyukaṃ mahākāḷaṃ, nāgarājaṃ mahiddhikaṃ.
```

<p rend="hangnum">§90.</p>

```
Suṇitvā tamānetuṃ, soṇḍasaṅkhalibandhanaṃ;
```

```
Pesayitvā tamānetvā, setacchattassa heṭṭhato.
```

<p rend="hangnum">§91.</p>

```
Pallaṅkamhi nisīdetvā, nānāpupphehi pūjiya;
```

```
Soḷasitthisahassehi, parivāriya abravi.
```

<p rend="hangnum">§92.</p>

```
Saddhammacakkavattissa<pb ed="M" n="0.0027" />, sambuddhassa mahesino;
```

```
Rūpaṃ anantañāṇassa, dassehi mama bho iti.
```

<p rend="hangnum">§93.</p>

```
Dvattiṃsalakkhaṇūpetaṃ, asītibyañjanujjalaṃ;
```

```
Byāmappabhāparikkhittaṃ, ketumālāhi sobhitaṃ.
```

<p rend="hangnum">§94.</p>

```
Nimmāsi nāgarājā so, buddharūpaṃ manoharaṃ;
```

```
Taṃ disvā’ti pasādassa, vimhayassa ca pūrito.
```

<p rend="hangnum">§95.</p>

```
Etena nimmitaṃ rūpaṃ, īdisaṃ kīdisaṃ nukho;
```

```
Tathāgatassa rūpanti, āsi pitunnatunnato.
```

<p rend="hangnum">§96.</p>

```
Akkhipūjanti saññātaṃ, taṃ sattāhaṃ nirantaraṃ;
```

```
Mahāmahaṃ mahārāja, kārāpesi mahiddhiko.
```

<p rend="hangnum">§97.</p>

```
Evaṃ mahānubhāvo ca, saddho cāpi mahīpati;
```

```
Thero ca moggaliputto, diṭṭhā pubbe vasīhi te.
```

Sāsanappaveso niṭṭhito.

#### Moggaliputtatissatherādayo

<p rend="hangnum">§98.</p>

```
Dutiye saṅgahe therā, pekkhantā’nāgatehi te;
```

```
Sāsanopaddavaṃ tassa, rañño kālamhi addasuṃ.
```

<p rend="hangnum">§99.</p>

```
Pekkhāntā sakale loke, tadupaddavaghātakaṃ;
```

```
Tissabrahmānamaddakkhuṃ, aciraṭṭhāyi jīvitaṃ.
```

<p rend="hangnum">§100.</p>

```
Tesaṃ samupasaṅkamma, āyāciṃsu mahāpatiṃ;
```

```
Manussesu’papajjitvā, tadupaddavaghātanaṃ.
```

<p rend="hangnum">§101.</p>

```
Adā paṭiññaṃ tesaṃ so, sāsanujjotanatthiko;
```

```
Siggavaṃ caṇḍavajjiñca avocuṃ dahare yati.
```

<p rend="hangnum">§102.</p>

```
Aṭṭhārasādikā vassa-satā upari hessati;
```

```
Upaddavo sāsanassa, na sambhossāma taṃ mayaṃ.
```

<p rend="hangnum">§103.</p>

```
Imaṃ tumhā’dhikaraṇaṃ, nopagañchittha bhikkhavo;
```

```
Daṇḍakammārahā tasmā, daṇḍakammapadañhi vo.
```

<p rend="hangnum">§104.</p>

```
Sāsanujjotanatthāya, tissabrahmā mahāpati;
```

```
Moggalibrāhmaṇaghare, paṭisandhiṃ gahessati.
```

<p rend="hangnum">§105.</p>

```
Kāle <pb ed="M" n="0.0028" /> tumhesu eko taṃ, pabbājetu kumārakaṃ;
```

```
Eko taṃ buddhavacanaṃ, uggaṇhāpetu sādhukaṃ.
```

<p rend="hangnum">§106.</p>

```
Ahu upālitherassa,
```

```
Thero saddhivihāriko;
```

```
Dāsako soṇako tassa,
```

```
Dve therā soṇakassime.
```

<p rend="hangnum">§107.</p>

```
Ahu vesāliyaṃ pubbe-dāsako nāma sotthiyo;
```

```
Tisissasatajeṭṭho so, vasaṃ ācariyantike.
```

<p rend="hangnum">§108.</p>

```
Dvādasavassikoyeva, vedapāragato caraṃ;
```

```
Sasisso vālikārāme, vasantaṃ katasaṅgahaṃ.
```

<p rend="hangnum">§109.</p>

```
Upālitheraṃ passitvā, nisīditvā tadantike;
```

```
Vedesu gaṇṭhiṭhānāni, pucchi so tāni byākari.
```

<p rend="hangnum">§110.</p>

```
Sabbadhammānupatito, ekadhammo hi māṇava;
```

```
Sabbe dhammā osaranti, ekadhammo hi ko nu so.
```

<p rend="hangnum">§111.</p>

```
Iccāha nāmaṃ sandhāya, thero māṇavako tu so;
```

```
Nā’ññāsi pucchito manto, buddhamantoti bhāsito.
```

<p rend="hangnum">§112.</p>

```
Dehīti āha so āha, dema no vesadhārino;
```

```
Guruṃ āpucchi mantatthaṃ, mātaraṃ pitaraṃ tathā.
```

<p rend="hangnum">§113.</p>

```
Māṇavānaṃ satehe’sa, tīhi therassa santike;
```

```
Pabbajitvāna kālena, upasampajji māṇavo.
```

<p rend="hangnum">§114.</p>

```
Khīṇāsavasahassaṃ so, dāsakattherajeṭṭhakaṃ;
```

```
Upālithero vācesi, sakalaṃ piṭakattayaṃ.
```

<p rend="hangnum">§115.</p>

```
Gaṇanā vītivattā te, sesā’riya puthujjanā;
```

```
Piṭakānuggahitāni, yehi therassa santike.
```

<p rend="hangnum">§116.</p>

```
Kāsīsu kosalo nāma, satthavāhasuto ahu;
```

```
Giribbajaṃ vaṇijjāya, gato mātāpitūhi so.
```

<p rend="hangnum">§117.</p>

```
Agā veḷuvanaṃ pañca-dasavaso kumārako;
```

```
Māṇavaṃ pañcapaññāsa, parivāriya taṃ gatā.
```

<p rend="hangnum">§118.</p>

```
Sagaṇaṃ dāsakaṃ theraṃ, tattha disvā pasīdiya;
```

```
Pabbajjaṃ yāci so āha, tavā’puccha guruṃ iti.
```

<p rend="hangnum">§119.</p>

```
Bhattattayamabhuñjitvā<pb ed="M" n="0.0029" />, soṇako so kumārako;
```

```
Mātāpitūhi kāretvā, pabbajjānuññamāgato.
```

<p rend="hangnum">§120.</p>

```
Saddhiṃ tehi kumārehi, dāsakattherasantike;
```

```
Pabbajjaṃ upasampajja, uggaṇhi piṭakattayaṃ.
```

<p rend="hangnum">§121.</p>

```
Khīṇāsavasahassassa, therasissa gaṇassa so;
```

```
Ahosi piṭakaññussa, jeṭṭhako soṇako yati.
```

<p rend="hangnum">§122.</p>

```
Ahosi siggavo nāma, pure pāṭalināmako;
```

```
Paññavā’maccatanayo, aṭṭhārasasamo tu so.
```

<p rend="hangnum">§123.</p>

```
Pāsādesu vasaṃ tīsu, chaḷaḍḍhautusādhusu;
```

```
Amaccaputtaṃ ādāya, caṇḍavajjiṃ sahāyakaṃ.
```

<p rend="hangnum">§124.</p>

```
Purisānaṃ dasaddhehi, satehi parivārito;
```

```
Gantvāna kukkuṭārāmaṃ, soṇakattheramaddasa.
```

<p rend="hangnum">§125.</p>

```
Samāpattisamāpannaṃ, nisinnaṃ saṃvutindriyaṃ;
```

```
Vandi tenālapantaṃ taṃ, ñatvā saṅghamapucchitaṃ.
```

<p rend="hangnum">§126.</p>

```
Samāpattisamāpannā, nālapantī’ti āhu te;
```

```
Kathannu vuṭṭhahantīti, vuttā āhaṃsu bhikkhavo.
```

<p rend="hangnum">§127.</p>

```
Pakkosanāya satthussa, saṅghapakkosanāya ca;
```

```
Yathā kālaparicchedā, āyukkhayavasena ca.
```

<p rend="hangnum">§128.</p>

```
Vuṭṭhahantīti vatvāna, tesaṃ disvo’panissayaṃ;
```

```
Pāhesuṃ saṅghavacanaṃ, vuṭṭhāya sa tahiṃ agā.
```

<p rend="hangnum">§129.</p>

```
Kumāro pucchi kiṃ bhante, nālapitthāti āha so;
```

```
Bhuñjimha bhuñjitabbanti, āha bhojetha no api.
```

<p rend="hangnum">§130.</p>

```
Āha amhādise jāhe, sakkā bhojayituṃ iti;
```

```
Mātāpitu anuññāya, so kumārotha siggavo.
```

<p rend="hangnum">§131.</p>

```
Caṇḍavajjī ca tepañca-satāni purisāpi ca;
```

```
Pabbajjitvo’pasampajjuṃ, soṇattherassa santike.
```

<p rend="hangnum">§132.</p>

```
Upajjhāyantikeyeva, te duve piṭakattayaṃ;
```

```
Uggahesuñca kālena, chaḷabhiññaṃ labhiṃsu ca.
```

<p rend="hangnum">§133.</p>

```
Ñatvā <pb ed="M" n="0.0030" /> tissa paṭisandhiṃ, tato pabhuti siggavo;
```

```
Thero so sattavassāni, taṃ gharaṃ upasaṅkami.
```

<p rend="hangnum">§134.</p>

```
Gacchāti vācāmattampi, sattavassāni nālabhi;
```

```
Alattha aṭṭhame vasse, gacchāti vacanaṃ tahiṃ.
```

<p rend="hangnum">§135.</p>

```
Taṃ nikkhamantaṃ pavisanto, disvā moggalibrāhmaṇo;
```

```
Kiñci laddhaṃ ghare noti, pucchi āmāti so’bravi.
```

<p rend="hangnum">§136.</p>

```
Gharaṃ gantvāna pucchitvā, dutiye divase tato;
```

```
Musāvādena niggaṇhi, theraṃ gharamupāgataṃ.
```

<p rend="hangnum">§137.</p>

```
Therassa vacanaṃ sutvā, so pasannamano dvijo;
```

```
Attano pakatena’ssa, niccaṃ bhikkhaṃ pavattayi.
```

<p rend="hangnum">§138.</p>

```
Kamena’ssa pasīdiṃsu, sabbe’pi gharamānusā;
```

```
Bhojāpesi dijo niccaṃ, nisīdāpiya taṃ ghare.
```

<p rend="hangnum">§139.</p>

```
Evaṃ kamena gacchanto, kāle soḷasavassiko;
```

```
Ahu tissakumāro so, tivedodadhipārago.
```

<p rend="hangnum">§140.</p>

```
Thero kathāsamuṭṭhānaṃ, hessate’va ghare iti;
```

```
Āsanāni na dassesi, ṭhapetvā māṇavāsanaṃ.
```

<p rend="hangnum">§141.</p>

```
Brahmalokagatattāva, sucikāmo ahosi so;
```

```
Tasmā so tassa pallaṅko, vāsayitvā lagīyati.
```

<p rend="hangnum">§142.</p>

```
Aññāsanaṃ apassanto, ṭhite there sasambhamo;
```

```
Tassa taṃ āsanaṃ tassa, paññapesi ghare jano.
```

<p rend="hangnum">§143.</p>

```
Disvā tattha nisinnaṃ taṃ, āgammā’cariyantikā;
```

```
Kujjhitvā māṇavo vācaṃ, amanāpaṃ udīrayi.
```

<p rend="hangnum">§144.</p>

```
Thero māṇava kiṃ mantaṃ, jānāsīti tamabravi;
```

```
Tameva pucchaṃ therassa, pacchā rocesi māṇavo.
```

<p rend="hangnum">§145.</p>

```
Jānāmīti paṭiññāya, there theraṃ apucchiso;
```

```
Gaṇṭhiṭhānāni vedesu, tassa thero’tha byākari.
```

<p rend="hangnum">§146.</p>

```
Gahaṭṭhoyeva <pb ed="M" n="0.0031" /> thero so,
```

```
Vedapāragato ahu;
```

```
Na byākareyya kiṃ tassa,
```

```
Pabhinnapaṭisambhido.
```

```
Yassa cittaṃ uppajjati na nirujjhati,
```

```
Tassa cittaṃ nirujjhissati; Na uppajjissati,
```

```
Yassa vā pana cittaṃ nirujjhisati na uppajjissati;
```

```
Tassa cittaṃ uppajjati, na nirujjhatīti.
```

<p rend="hangnum">§147.</p>

```
Taṃ cittayamake pañhaṃ, pucchi thero visārado;
```

```
Andhakāro viya ahu, tassa so tamavoca so.
```

<p rend="hangnum">§148.</p>

```
Bhikkhuko nāma mantoti, buddha mantoti so bravi;
```

```
Dehīti vutte novesa-dhārino dammi taṃ iti.
```

<p rend="hangnum">§149.</p>

```
Mātāpitūhi’nuññāto, mantatthāya sa pabbajji;
```

```
Kammaṭṭhānamadā thero, pabbājetvā yathārahaṃ.
```

<p rend="hangnum">§150.</p>

```
Bhāvanaṃ anuyuñjanto, acirena mahāmatī;
```

```
Sotāphattiphalaṃ patto, thero ñatvāna taṃ tathā.
```

<p rend="hangnum">§151.</p>

```
Pesesi caṇḍavajjissa, therassantikamuggahaṃ;
```

```
Kātuṃ suttābhidhammānaṃ, sotatthā’kātaduggahaṃ.
```

<p rend="hangnum">§152.</p>

```
Tato so tissadaharo, ārabhitvā vipassanaṃ;
```

```
Chaḷabhiñño ahu kāle, therabhāvañca pāpuṇi.
```

<p rend="hangnum">§153.</p>

```
Atīva pākaṭo āsi, cando’va sūriyo’vaso;
```

```
Loko tassa vaco’maññī, sambuddhassa vacopiya.
```

Moggaliputtatissatherodayo niṭṭhīto.

<p rend="hangnum">§154.</p>

```
Ekāhaṃ <pb ed="M" n="0.0032" /> uparājā so, adakkhi migavaṃ gato;
```

```
Kīḷamāne mige’raññe, disvā etaṃ vicintayi.
```

<p rend="hangnum">§155.</p>

```
Migāpi evaṃ kiḷanti, araññe tiṇagocarā;
```

```
Na kiḷissanti kiṃ bhikkhū, sukhāhāravihārino.
```

<p rend="hangnum">§156.</p>

```
Attano cintitaṃ rañño, ārocesi gharaṃ gato;
```

```
Saññāpetuṃ tu sattāhaṃ, rajjaṃ tassa adāsi so.
```

<p rend="hangnum">§157.</p>

```
Anubhohi ime rajjaṃ, sattāhaṃ tvaṃ kumāraka;
```

```
Tato taṃ ghātayissāmi, icca’voca mahīpati.
```

<p rend="hangnum">§158.</p>

```
Āhā’ti tamhi sattāhe,
```

```
Tvaṃ kenā’si kiso iti;
```

```
Maraṇassa bhayenāti,
```

```
Vutte rājā’ha taṃ puna.
```

<p rend="hangnum">§159.</p>

```
Sattāhā’haṃ marissaṃti, tvaṃ na kīḷi ime kathaṃ;
```

```
Kīḷissanti yati tāta, sadā maraṇasaññino.
```

<p rend="hangnum">§160.</p>

```
Iccevaṃ bhākarā vutto, sāsanasmiṃ pasīdi so;
```

```
Kālena migavaṃ gantvā, theramadakkhi saññataṃ.
```

<p rend="hangnum">§161.</p>

```
Nisinnaṃ rukkhamūlasmiṃ, so mahādhammarakkhitaṃ;
```

```
Sālasākhāya nāgena, bījayanta manāsavaṃ.
```

<p rend="hangnum">§162.</p>

```
Ayaṃ thero viyā’hampi, pabbajja jina sāsane;
```

```
Viharissaṃ kadā raññe, iti cintayi paññavā.
```

<p rend="hangnum">§163.</p>

```
Thero tassa pasādatthaṃ,
```

```
Upatitvā vihāyasā;
```

```
Gantvā asokārāmassa,
```

```
Pokkharañño jale ṭhito.
```

<p rend="hangnum">§164.</p>

```
Ākāse ṭhapayitvāna, cīvarāni varāni so;
```

```
Ogāhitvā pokkharaṇī, gattāni parisiñcatha.
```

<p rend="hangnum">§165.</p>

```
Taṃ <pb ed="M" n="0.0033" /> iddhiṃ uparājā so, disvā’tīva pasīdiya;
```

```
Ajjeva pabbajissaṃti, buddhiṃcā’kāsi buddhimā.
```

<p rend="hangnum">§166.</p>

```
Upasaṅkamma rājānaṃ, pabbajjaṃ yāci sādaro;
```

```
Nivāretumasakkonto, tamādāya mahīpati.
```

<p rend="hangnum">§167.</p>

```
Mahatā parivārena, vihāramagamā sayaṃ;
```

```
Pabbaji so mahādhamma-rakkhitattherasantike.
```

<p rend="hangnum">§168.</p>

```
Saddhiṃ tena catusata-sahassāni narāpi ca;
```

```
Anupabbajitānantu, gaṇanā ca na vajjati.
```

<p rend="hangnum">§169.</p>

```
Bhāgineyyo narindassa, aggi brahmāti vissuto;
```

```
Ahosi rañño dhītāya, saṅghamittāya sāmiko.
```

<p rend="hangnum">§170.</p>

```
Tassā tassa suto cāpi,
```

```
Sumano nāma nāmaso;
```

```
Yācitvā so’pi rājānaṃ,
```

```
Uparājena pabbaji.
```

<p rend="hangnum">§171.</p>

```
Uparājassa pabbajjā, tassā’sokassa rājino;
```

```
Catutthe āsivassesā, mahājanahitodayā.
```

<p rend="hangnum">§172.</p>

```
Tattheva upasampanno, sampannaupanissayo;
```

```
Ghaṭento uparājā so, chaḷa’bhiñño’rahā ahu.
```

<p rend="hangnum">§173.</p>

```
Vihāre tesamāraddhe, sabbe sabbapuresupi;
```

```
Sādhukaṃ tīhi vassehi, niṭṭhāpesuṃ manorame.
```

<p rend="hangnum">§174.</p>

```
Therassa indaguttassa, kammādiṭṭhāyakassa tu;
```

```
Iddhiyā cā’su niṭṭhāsi, asokārāmasavhayo.
```

<p rend="hangnum">§175.</p>

```
Janena paribhuttesu, ṭhānesu ca tahiṃ tahiṃ;
```

```
Cetiyāni akāresi, ramaṇīyāni bhūpati.
```

<p rend="hangnum">§176.</p>

```
Purehi caturāsīti-sahassehi samantato;
```

```
Lekhe ekāhamānesuṃ, vihārā niṭṭhitā iti.
```

<p rend="hangnum">§177.</p>

```
Lekhe sutvā mahārājā, mahātejiddhi vikkamo;
```

```
Kātukāmo sakiṃyeva, sabbārāma mahāmahaṃ.
```

<p rend="hangnum">§178.</p>

```
Pure bheriṃ carāpesi, sattame divase ito;
```

```
Sabbārāmamaho hotu, sabbadesesu ekadā.
```

<p rend="hangnum">§179.</p>

```
Yojane <pb ed="M" n="0.0034" /> yojane dentu, mahādānaṃ mahītale;
```

```
Karontu gāmārāmānaṃ, maggānañca vibhūsanaṃ.
```

<p rend="hangnum">§180.</p>

```
Vihāresu ca sabbesu, bhikkhusaṅghassa sabbathā;
```

```
Mahādānāni vattentu, yathākālaṃ yathābalaṃ.
```

<p rend="hangnum">§181.</p>

```
Dīpamālā pumphamālā-laṅkārehi tahiṃ tahiṃ;
```

```
Tūriyehi ca sabbehi, upahāraṃ anekadhā.
```

<p rend="hangnum">§182.</p>

```
Uposathaṅgānā’dāya, sabbe dhammaṃ suṇantu ca;
```

```
Pūjāvisesena’neke ca, karontu tadahepi ca.
```

<p rend="hangnum">§183.</p>

```
Sabbe sabbattha sabbathā, yathāṇattādhikāpi ca;
```

```
Pūjā sampaṭiyādesuṃ, devalokamanoramā.
```

<p rend="hangnum">§184.</p>

```
Tasmiṃ dine mahārājā, sabbālaṅkāra bhūsito;
```

```
Sahorodho sahāmacco, balogha parivārito.
```

<p rend="hangnum">§185.</p>

```
Agamāsi sakārāmaṃ, bhindanto viya mediniṃ;
```

```
Saṅghamajjhamhi aṭṭhāsi, vanditvā saṅghamuttamaṃ.
```

<p rend="hangnum">§186.</p>

```
Tasmiṃ samāgame āsuṃ, asīti bhikkhukoṭi yo;
```

```
Ahesuṃ satasahassaṃ, tesu khīṇāsavā yati.
```

<p rend="hangnum">§187.</p>

```
Navuti bhikkhusahassāni, ahū bhikkhuniyo tahiṃ;
```

```
Khiṇāsavā bhikkhuniyo, sahassaṃ āsu tāsu tu.
```

<p rend="hangnum">§188.</p>

```
Lokavivaraṇaṃ nāma, pāṭihīraṃ akaṃsu te;
```

```
Khīṇāsavā pasādatthaṃ, dhammāsokassa rājino.
```

<p rend="hangnum">§189.</p>

```
Caṇḍāsokoti ñāyittha, pubbe pāpena kammunā;
```

```
Dhammāsokoti ñāyittha, pacchā puññena kammunā.
```

<p rend="hangnum">§190.</p>

```
Samuddapariyantaṃ so, jambudīpaṃ samantato;
```

```
Passi sabbe vihāre ca, nānāpūjā vibhūsite.
```

<p rend="hangnum">§191.</p>

```
Atīva tuṭṭho te disvā, saṅghaṃ pucchi nisīdiya;
```

```
Kassa bhante pariccāgo, mahāsugata sāsane.
```

<p rend="hangnum">§192.</p>

```
Thero so moggaliputto, rañño pañhaṃ viyākari;
```

```
Dharamāne’pi sugate, natthi cāgī tayāsamo.
```

<p rend="hangnum">§193.</p>

```
Taṃ sutvā vacanaṃ bhiyyo, tuṭṭho rājā apucchi taṃ;
```

```
Buddhasāsana dāyādo, hoti kho mādiso iti.
```

<p rend="hangnum">§194.</p>

```
Thero <pb ed="M" n="0.0035" /> tu rājaputtassa, mahindassū’panissayaṃ;
```

```
Tatheva rājadhītāya, saṅghamittāya pekkhiya.
```

<p rend="hangnum">§195.</p>

```
Sāsanassā’bhi vuddhiñca, taṃ hetukama vekkhiya;
```

```
Paccābhāsatha rājānaṃ, so sāsanadhurandharo.
```

<p rend="hangnum">§196.</p>

```
Tādiso’pi mahācāgī, dāyādo sāsanassa na;
```

```
Paccayadāyako’cceva, vuccate manujādhīpa.
```

<p rend="hangnum">§197.</p>

```
Yo tu puttaṃ dhītaraṃ vā,
```

```
Pabbajjāpeti sāsane;
```

```
So sāsanassa dāyādo,
```

```
Hoti no dāyako api.
```

<p rend="hangnum">§198.</p>

```
Atha sāsana dāyāda-bhāvamicchaṃ mahīpati;
```

```
Mahindaṃ saṅghamittañca, ṭhite tatra apucchatha.
```

<p rend="hangnum">§199.</p>

```
Pabbajissatha kiṃ tātā, pabbajjā mahatī matā;
```

```
Pituno vacanaṃ sutvā, pitaraṃ te abhāsisuṃ.
```

<p rend="hangnum">§200.</p>

```
Ajjeva pabbajissāma, sace tvaṃ deva icchasi;
```

```
Amhañca lābho tumhañca, pabbajjāya bhavissati.
```

<p rend="hangnum">§201.</p>

```
Uparājassa pabbajja-kālabho pabhutīhi so;
```

```
Sā cāpi aggibrahmassa, pabbajjā katanicchayā.
```

<p rend="hangnum">§202.</p>

```
Uparajjaṃ mahīndassa, dātukāmo’pi bhūpati;
```

```
Tato’pi adhikāsā’ti, pabbajjaṃyeva rocayi.
```

<p rend="hangnum">§203.</p>

```
Piyaṃ puttaṃ mahindañca, buddhirūpabaloditaṃ;
```

```
Pabbajjā pesi samahaṃ, saṅgha mittañca dhītaraṃ.
```

<p rend="hangnum">§204.</p>

```
Tadā vīsativasso so, mahindo rājanandano;
```

```
Saṅghamittā rājadhītā, aṭṭhārasasamā tadā.
```

<p rend="hangnum">§205.</p>

```
Tadaheva ahu tassa, pabbajjā upasampadā;
```

```
Pabbajjā sikkhādānañca, tassā ca tadahu ahu.
```

<p rend="hangnum">§206.</p>

```
Upajjhāyo kumārassa, ahu moggalisavhayo;
```

```
Pabbājesi mahādeva-tthero majjhantiko pana.
```

<p rend="hangnum">§207.</p>

```
Kammavācaṃ akā tasmiṃ, so’pasampadamaṇḍale;
```

```
Arahattaṃ mahindo so, patto sapaṭisambhidaṃ.
```

<p rend="hangnum">§208.</p>

```
Saṅghamittā’hu’pajjhāyā<pb ed="M" n="0.0036" />, dhammapālāti vissutā;
```

```
Ācariyā āyupāli, kāle sā’si anāsavā.
```

<p rend="hangnum">§209.</p>

```
Ubho sāsanapajjotā, laṃkādīpopakārino;
```

```
Chaṭṭhe vasse pabbajiṃsu, dhammāsokassa rājino.
```

<p rend="hangnum">§210.</p>

```
Mahāmahindo vassehi, tīhi dīpappasādako;
```

```
Piṭakattayaṃ muggaṇhi, upajjhāyassa santike.
```

<p rend="hangnum">§211.</p>

```
Sā bhikkhunī candalekhā, mahindo bhikkhū sūriyo;
```

```
Sambuddha sāsanākāsaṃ, te sadā sobhayuṃ tadā.
```

<p rend="hangnum">§212.</p>

```
Vane pāṭaliputtamhā, vane vanacaro caraṃ;
```

```
Kuntakinnariyā saddhiṃ, saṃvāsaṃ kappayī kira.
```

<p rend="hangnum">§213.</p>

```
Tena saṃvāsamanvāya,
```

```
Sā putte janayī duve;
```

```
Tisso jeṭṭho kaṇiṭṭho tu,
```

```
Sumitto nāma nāmato.
```

<p rend="hangnum">§214.</p>

```
Mahāvaruṇattherassa, kāle pabbajja santike;
```

```
Arahattaṃ pāpuṇiṃsu, chaḷabhiññaṃ guṇaṃ ubho.
```

<p rend="hangnum">§215.</p>

```
Pāde kīṭavisenā’si, phuṭṭho jeṭṭho savedano;
```

```
Āha puṭṭho kaṇiṭṭhena, bhesajjaṃ pasataṃ ghaṭaṃ.
```

<p rend="hangnum">§216.</p>

```
Rañño nivedanaṃ thero, gilānavattato’pi so;
```

```
Sappisatthañca caraṇaṃ, pacchābhattaṃ paṭikkhipi.
```

<p rend="hangnum">§217.</p>

```
Piṇḍāya ce caraṃ sappiṃ, labhase tvaṃ tamāhara;
```

```
Icchāha tissathero so, sumittaṃ theramuttamaṃ.
```

<p rend="hangnum">§218.</p>

```
Piṇḍāya caratā tena, na laddhaṃ pasataṃ ghataṃ;
```

```
Sappikumbhasatenāpi, byādhijāto asādhiyo.
```

<p rend="hangnum">§219.</p>

```
Teneva byādhinā thero, patto āyukkhayantikaṃ;
```

```
Ovaditvāppamādena, nibbātuṃ mānasaṃ akā.
```

<p rend="hangnum">§220.</p>

```
Ākāsamhi nisīditvā, tejodhātuvasena so;
```

```
Yathāruci adhiṭṭhāya, sarīraṃ parinibbuto.
```

<p rend="hangnum">§221.</p>

```
Jālāsarīrā nikkhamma, nimmaṃsachārikaṃ ḍahi;
```

```
Therassa sakalaṃ kāyaṃ, aṭṭhikānituno ḍahi.
```

<p rend="hangnum">§222.</p>

```
Sutvā <pb ed="M" n="0.0037" /> nibbūtimetassa, tissatherassa bhūpati;
```

```
Agamāsi sakārāmaṃ, janogha parivārito.
```

<p rend="hangnum">§223.</p>

```
Hattikkhandhagato rājā, tānaṭṭhina’varopiya;
```

```
Kāretvā dhātusakkāraṃ, saṅghaṃ byādhimapucchitaṃ.
```

<p rend="hangnum">§224.</p>

```
Taṃ sutvā jātasaṃvego, puradvāresu kāriya;
```

```
Sudhācitā pokkharaṇī, bhesajjānañca pūriya.
```

<p rend="hangnum">§225.</p>

```
Pāpesi bhikkhusaṅghassa, bhesajjāni dine dine;
```

```
Mā hotu bhikkhusaṅghassa, bhesajjaṃ dullabhaṃ iti.
```

<p rend="hangnum">§226.</p>

```
Sumittathero nibbāyi, caṅkamanto’va caṅkame;
```

```
Pasīdi sāsane’tīva, tenāpi ca mahājano.
```

<p rend="hangnum">§227.</p>

```
Kuntiputtā duve therā,
```

```
Te lokahitakārino;
```

```
Nibbāyiṃsu asokassa,
```

```
Rañño vassamhi aṭṭhame.
```

<p rend="hangnum">§228.</p>

```
Tato pabhuti saṅghassa, lābho’tīva mahā ahu;
```

```
Pacchā pasannā ca janā, yasmā lābhaṃ pavattayuṃ.
```

<p rend="hangnum">§229.</p>

```
Pahīnalābhasakkārā, titthiyā lābhakāraṇā;
```

```
Sayaṃ kāsāyamādāya, vasiṃsu saha bhikkhūhi.
```

<p rend="hangnum">§230.</p>

```
Yathāsakañca te vādaṃ, buddhavādo’ti dīpayuṃ;
```

```
Yathāsakañca kiriyā, akariṃsu yathāruci.
```

<p rend="hangnum">§231.</p>

```
Tato moggaliputto so,
```

```
Thero thira guṇodayo;
```

```
Sāsanabbudamuppannaṃ,
```

```
Disvā tamatikakkhalaṃ.
```

<p rend="hangnum">§232.</p>

```
Tasso’pasamane kālaṃ, dīghadassī avekkhiya;
```

```
Datvā mahindatherassa, mahābhikkhugaṇaṃ sakaṃ.
```

<p rend="hangnum">§233.</p>

```
Uddhaṃ gaṅgāya eko’va, ahogaṅgamhi pabbate;
```

```
Vihāsi sattavassāni, viveka manubrūhayaṃ.
```

<p rend="hangnum">§234.</p>

```
Titthiyānaṃ bahucattā ca, dubbaccattā ca bhikkhavo;
```

```
Tesaṃ kātuṃ na sakkhiṃsu, dhammena paṭisedhanaṃ.
```

<p rend="hangnum">§235.</p>

```
Teneva <pb ed="M" n="0.0038" /> jambudīpamhi, sabbārāmesu bhikkhavo;
```

```
Sattavassāni nākaṃsu, uposatha pavāraṇaṃ.
```

<p rend="hangnum">§236.</p>

```
Taṃ sutvā mahārājā, dhammāsoko mahāyaso;
```

```
Ekaṃ amaccaṃ pesesi, asokārāma muttamaṃ.
```

<p rend="hangnum">§237.</p>

```
Gantvā’dhikaraṇaṃ etaṃ, vupasamma uposathaṃ;
```

```
Kārehi bhikkhusaṅghena, pamā’rāme tuvaṃ iti.
```

<p rend="hangnum">§238.</p>

```
Gantvāna sannipātetvā, bhikkhusaṅghaṃ sadummati;
```

```
Uposathaṃ karothāti, sāvesi rājasāsanaṃ.
```

<p rend="hangnum">§239.</p>

```
Uposathaṃ tittiyehi, na karoma mayaṃ iti;
```

```
Avo ca bhikkhusaṅgho taṃ, amaccaṃ mūḷhamānasaṃ.
```

<p rend="hangnum">§240.</p>

```
So’macco katipayānaṃ, therānaṃ paṭipāṭiyā;
```

```
Acchindi asinā sīsaṃ, kāremīti uposathaṃ.
```

<p rend="hangnum">§241.</p>

```
Rājabhātā tissatthero, taṃ disvā kiriyaṃ lahuṃ;
```

```
Gantvāna tassa āsanne, sāsanamhi nisidi so.
```

<p rend="hangnum">§242.</p>

```
Theraṃ disvā amacco so, gantvā rañño nivedayi;
```

```
Sabbaṃ pavattiṃ taṃ sutvā, jātadāho mahīpati.
```

<p rend="hangnum">§243.</p>

```
Sīghaṃ gantvā bhikkhusaṅghaṃ, pucchi ubbiggamānaso;
```

```
Evaṃ katena kammena, kassa pāpaṃ siyā iti.
```

<p rend="hangnum">§244.</p>

```
Tesaṃ apaṇḍitā keci, pāpaṃ tuyhanti keci tu;
```

```
Ubhinnaṃcā’ti āhaṃsu, natthi tuyhanti paṇḍitā.
```

<p rend="hangnum">§245.</p>

```
Taṃ sutvā’ha mahārājā, samattho atthi bhikkhuna;
```

```
Vimatiṃ me vinodetvā, kātuṃ sāsanapaggahaṃ.
```

<p rend="hangnum">§246.</p>

```
Atthi moggaliputto so,
```

```
Tissatthero rathesabha;
```

```
Icchāha saṅgho rājānaṃ,
```

```
Rāja tatthā’si sādaro.
```

<p rend="hangnum">§247.</p>

```
Visuṃ bhikkhusahassena, caturo parivārite;
```

```
Thero narasahassena, amacce caturo tathā.
```

<p rend="hangnum">§248.</p>

```
Tadaheyeva pesesi, attano vacanena so;
```

```
Theraṃ ānetu me tehi, tathā vutte sanāgami.
```

<p rend="hangnum">§249.</p>

```
Taṃ <pb ed="M" n="0.0039" /> sutvā puna aṭṭha’ttha, there’macce ca pesayi;
```

```
Visuṃ sahassapurise, pubbe viya sanāgami.
```

<p rend="hangnum">§250.</p>

```
Rājā pucchi kathaṃ thero, āgaccheyya nu kho iti;
```

```
Bhikkhū āhaṃsu therassa, tassa’gamanakāraṇaṃ.
```

<p rend="hangnum">§251.</p>

```
Hoti bhante upatthambho, kātuṃ sāsanapaggahaṃ;
```

```
Iti vutte mahārāja, thero essati so iti.
```

<p rend="hangnum">§252.</p>

```
Punāpi thero’macce ca, rājā soḷasa soḷasa;
```

```
Visuṃ sahassa purise, tathā vatvāna pesayi.
```

<p rend="hangnum">§253.</p>

```
Thero mahallatte’pi, nārohissati yānakaṃ;
```

```
Theraṃ gaṅgāya nāvāya, ānethā’ti ca abravi.
```

<p rend="hangnum">§254.</p>

```
Gantvā te taṃ tathā’vocuṃ,
```

```
So taṃ sutvā’va uṭṭhahi;
```

```
Nāvāya theraṃ ānesuṃ,
```

```
Rājā paccuggamī tahiṃ.
```

<p rend="hangnum">§255.</p>

```
Jāṇumattaṃ jalaṃ rājo’gahetvā dakkhiṇaṃ karaṃ;
```

```
Nāvāya otarantassa, therassā’dāsi gāravo.
```

<p rend="hangnum">§256.</p>

```
Dakkhiṇaṃ dakkhiṇeyyo so, karaṃ rañño’nukampako;
```

```
Ālambitvā’nukampāya, thero nāvāya otari.
```

<p rend="hangnum">§257.</p>

```
Rājā theraṃ nayitvāna, uyyānaṃ rativaḍḍhanaṃ;
```

```
Therassa pāde dhovitvā, makkhetvā ca nisīdiya.
```

<p rend="hangnum">§258.</p>

```
Samatthabhāvaṃ therassa, vīmaṃsanto mahīpati;
```

```
Daṭṭhukāmo ahaṃ bhante, pāṭihīranti abravi.
```

<p rend="hangnum">§259.</p>

```
Kanti vutte mahīkampaṃ, āha taṃ puna rāhaso;
```

```
Sakalāye’ka desāya, kataraṃ daṭṭhumicchasi.
```

<p rend="hangnum">§260.</p>

```
Ko dukkaroti pucchitvā, eka desāya kampanaṃ;
```

```
Dukkaranti suṇitvāna, taṃ duṭṭhukāmataṃ bravī.
```

<p rend="hangnum">§261.</p>

```
Rathaṃ assaṃ manussañca, pātiñcodaka pūritaṃ;
```

```
Thero yojana sīmāya, antaramhi catuddise.
```

<p rend="hangnum">§262.</p>

```
Ṭhapāpetvā <pb ed="M" n="0.0040" /> tadaḍḍhehi, saha taṃ yojanaṃ mahiṃ;
```

```
Cālesi iddhiyā tatra, nisinnassa ca dassayi.
```

<p rend="hangnum">§263.</p>

```
Tenā’maccena bhikkhūnaṃ, maraṇena’ttanopi ca;
```

```
Pāpassa’tthitta natthittaṃ, theraṃ pucchi mahīpati.
```

<p rend="hangnum">§264.</p>

```
Paṭicca kammaṃ natthīti, kiliṭṭhaṃ cetanaṃ vinā;
```

```
Thero bodhesi rājānaṃ, vatvā tittirajātakaṃ.
```

<p rend="hangnum">§265.</p>

```
Vasanto tattha sattāhaṃ, rājuyyāne manorame;
```

```
Sikkhāpesi mahīpālaṃ, sambuddhasamayaṃ subhaṃ.
```

<p rend="hangnum">§266.</p>

```
Tasmiṃyeva ca sattā he, duve yakkhe mahīpati;
```

```
Pesetvā mahiyaṃ bhikkhū, asese sannipātayi.
```

<p rend="hangnum">§267.</p>

```
Sattame divase gantvā, sakārāmaṃ manoramaṃ;
```

```
Kāresi bhikkhusaṅghassa, sannipātamasesato.
```

<p rend="hangnum">§268.</p>

```
Therena saha ekante, nisinno sāṇiantare;
```

```
Ekekaladdhike bhikkhu, pakkositvāna santikaṃ.
```

<p rend="hangnum">§269.</p>

```
Kiṃvādī sugato bhante, iti pucchi mahīpati;
```

```
Te sassatādikaṃ diṭṭhiṃ, byākariṃsu yathāsakaṃ.
```

<p rend="hangnum">§270.</p>

```
Te micchādiṭṭhike sabbe, rājā uppabbājāpayī;
```

```
Sabbe saṭṭhisahassāni, āsuṃ uppabbajāpitā.
```

<p rend="hangnum">§271.</p>

```
Apucchi dhammike bhikkhū, kiṃvādī sugato iti;
```

```
Vibhajjavādī tāhaṃsu, taṃ theraṃ pucchi bhūpati.
```

<p rend="hangnum">§272.</p>

```
Vibhajjavādī sambuddho,
```

```
Hoti bhante’ti āha so;
```

```
Thero’ āmā’ti taṃ sutvā,
```

```
Rājā tuṭṭhamano tadā.
```

<p rend="hangnum">§273.</p>

```
Saṅgho pisodhito yasmā,
```

```
Tasmā saṅgho uposathaṃ;
```

```
Karotu bhante iccevaṃ,
```

```
Vatvā therassa bhūpati.
```

<p rend="hangnum">§274.</p>

```
Saṅghassa rakkhaṃ datvāna, nagaraṃ pāvisī subhaṃ;
```

```
Saṅgho samaggo hutvāna, tadā’kāsi uposathaṃ.
```

<p rend="hangnum">§275.</p>

```
Thero <pb ed="M" n="0.0041" /> aneka saṅkhamhā, bhikkhusaṅghā visārade;
```

```
Chaḷabhiññe tepiṭake, pabhinnapaṭisambhide.
```

<p rend="hangnum">§276.</p>

```
Bhikkhusahassaṃ uccini, kātuṃ saddhammaṃ saṅgahaṃ;
```

```
Tehi asokārāmamhi, akā saddhamma saṅgahaṃ.
```

<p rend="hangnum">§277.</p>

```
Mahākassapatthero ca, yasatthero ca kārayuṃ;
```

```
Yathā te dhamma saṃgītiṃ, tissattheropi taṃ tathā.
```

<p rend="hangnum">§278.</p>

```
Tathāvatthuppakaraṇaṃ, paravādappamaddanaṃ;
```

```
Abhāsi tissatthero ca, tasmiṃ saṃgīti maṇḍale.
```

<p rend="hangnum">§279.</p>

```
Evaṃ bhikkhusahassena, rakkhāya’soka rājino;
```

```
Ayaṃ navahi māsehi, dhamma saṃgīti niṭṭhitā.
```

<p rend="hangnum">§280.</p>

```
Rañño sattarase vasse, dvāsattatisamo isi;
```

```
Mahāpavāraṇāya’so, saṃgīti taṃ samāpayi.
```

<p rend="hangnum">§281.</p>

```
Sādhukāraṃ dadantīva, sāsanaṭṭhiti kāraṇaṃ;
```

```
Saṃgīti pariyosāne, akammittha mahāmahī.
```

<p rend="hangnum">§282.</p>

```
Hitvā seṭṭhaṃ brahmavimānampi manuññaṃ;
```

```
Jegucchaṃ so sāsanahetunaralokaṃ;
```

```
Āgammā’kā sāsanakiccaṃ katakicco;
```

```
Konāma’ñño sāsanakiccamhi pamajjeti.
```

Sujanappasādasaṃvegatthāya kate mahāvaṃse

Tatiyadhammasaṃgīti nāma

Pañcamo paricchedo.

### Chaṭṭhapariccheda

#### Vijayāgamanaṃ

<p rend="hangnum">§1.</p>

```
Vaṅgesu <pb ed="M" n="0.0042" /> vaṅganagare, vaṅgarājā ahu pure;
```

```
Kāliṅgarañño dhītā’si, mahesī tassa rājino.
```

<p rend="hangnum">§2.</p>

```
So rājā deviyā tassā, ekaṃ alabhi dhītaraṃ;
```

```
Nemittābyākaruṃ tassā, saṃvāsaṃ magarājinā.
```

<p rend="hangnum">§3.</p>

```
Atīva rūpiniṃ āsi, atīva kāmagiddhinī;
```

```
Devena deviyā’cāpi, lajjāyā’si jagucchitā.
```

<p rend="hangnum">§4.</p>

```
Ekākinī sā nikkhamma, serīcārasukhatthinī;
```

```
Satthena saha aññātā, agā magadhagāminā.
```

<p rend="hangnum">§5.</p>

```
Lāḷaraṭṭhe aṭaviyā, sīho satthamabhiddhavi;
```

```
Aññattha sesā dhāviṃsu, sīhagatadisantusā.
```

<p rend="hangnum">§6.</p>

```
Gaṇhitvā gocaraṃ sīho, gacchaṃ disvā tamā’rato;
```

```
Ratto upāgalālento, laṅgulaṃ pattakaṇṇako.
```

<p rend="hangnum">§7.</p>

```
Sā taṃ disvā saritvāna, nemittavacanaṃ sutaṃ;
```

```
Abhītā tassa aṅgāni, rañjayanti parāmasi.
```

<p rend="hangnum">§8.</p>

```
Tassā phassenā’ti ratto, piṭṭhiṃ āropiyā’sutaṃ;
```

```
Sīho sakaṃ guhaṃ netvā, tāya saṃvāsamācari.
```

<p rend="hangnum">§9.</p>

```
Tena saṃvāsamanvāya, kālena yamake duve;
```

```
Puttañca dhītarañcāti, rājadhītā janesi sā.
```

<p rend="hangnum">§10.</p>

```
Puttassa hatthapādā’suṃ, sīhākārā tato akā;
```

```
Nāmena sīhabāhuṃ taṃ, dhītaraṃ sīhasīvaliṃ.
```

<p rend="hangnum">§11.</p>

```
Putto soḷasavasso so, mātaraṃ pucchi saṃsayaṃ;
```

```
Tuvaṃ pitā ca no amma, kasmā visadisā iti.
```

<p rend="hangnum">§12.</p>

```
Sā sabbamabravī tassa, kiṃnayāmā’ti so’bravi;
```

```
Guhaṃ thaketitāto te, pāsāṇenāti sā’bravi.
```

<p rend="hangnum">§13.</p>

```
Mahāguhāya <pb ed="M" n="0.0043" /> thakanaṃ, khandhenā’dāya so akā;
```

```
Ekāhene’va paññāsa-yojanāni gatāgataṃ.
```

<p rend="hangnum">§14.</p>

```
Gocarāya gahe sīhe, dakkhiṇasmiñhi mātaraṃ;
```

```
Vāme kaṇiṭṭhiṃ katvāna, tayo sīghaṃ apakkamī.
```

<p rend="hangnum">§15.</p>

```
Nivāsetvāna sākhaṃ te, paccantaṃ gāmamāgamuṃ;
```

```
Tatthāsi rājidhītāya, mātulassa suto tadā.
```

<p rend="hangnum">§16.</p>

```
Senāpati vaṅgarañño, ṭhito paccanta gāmako;
```

```
Nisinnovaṭamūlaleso, kammantaṃ saṃvidhāyakaṃ.
```

<p rend="hangnum">§17.</p>

```
Disvā te pucchite’vocuṃ, aṭavī vāsino mayaṃ;
```

```
Iti so dāpayī tesaṃ, vatthāni dhajinī pati.
```

<p rend="hangnum">§18.</p>

```
Tānā’hesuṃ uḷārāni, bhattaṃ paṇṇesu dāpayi;
```

```
Sovaṇṇabhājananā’suṃ, tesaṃ puññena tāni ca.
```

<p rend="hangnum">§19.</p>

```
Tena so vimhito pucchi, ke tumheti camūpati;
```

```
Tassa sā jātigottāni, rājadhītā nivedayi.
```

<p rend="hangnum">§20.</p>

```
Pitucchā dhītaraṃ taṃ so, ādāya dhajinī pati;
```

```
Gantvāna vaṅganagaraṃ, saṃvāsaṃ tāya kappayi.
```

<p rend="hangnum">§21.</p>

```
Sīho sīghaṃ guhaṃ gantvā, te adisvā tayo jane;
```

```
Aṭṭito puttasokena, na ca khādi na cā’pivi.
```

<p rend="hangnum">§22.</p>

```
Dārake te gavesanto, agā paccantagāmake;
```

```
Ubbāsīyati so so’va, yaṃyaṃ gāmamupeti so.
```

<p rend="hangnum">§23.</p>

```
Paccantavāsino gantvā, rañño taṃ paṭivedayuṃ;
```

```
Sīho piḷeti te raṭṭhaṃ, taṃ deva paṭisedhaya.
```

<p rend="hangnum">§24.</p>

```
Alakaṃ nisedhakaṃ tassa, hatthikkhandhagataṃ pure;
```

```
Ādetu sīhadāyīti, sahassaṃ so pacārayi.
```

<p rend="hangnum">§25.</p>

```
Tatheva dvesahassāni, tīṇicā’pi narissaro;
```

```
Dvīsu vāresu vāresi, mātā sīhabhujaṃ hitaṃ.
```

<p rend="hangnum">§26.</p>

```
Aggahi tatiye vāre, sīhabāhu apucchiya;
```

```
Mātaraṃ tisahassaṃ taṃ, ghātetuṃ pitaraṃ sakaṃ.
```

<p rend="hangnum">§27.</p>

```
Rañño kumāraṃ dassesuṃ, taṃ rājā idha mabravi;
```

```
Gahito yadi sīho te, dammi raṭṭhaṃ tadeva te.
```

<p rend="hangnum">§28.</p>

```
So <pb ed="M" n="0.0044" /> taṃ gantvā guhādvāraṃ, sīhaṃ disvāva ārakā;
```

```
Entaṃ puttasinehena, vijjhituṃ taṃ saraṃ khipi.
```

<p rend="hangnum">§29.</p>

```
Saro naḷātamāhacca, mettacittena thassa tu;
```

```
Kumārapādamūle’va, nivatto pati bhūmiyaṃ.
```

<p rend="hangnum">§30.</p>

```
Tathā’si yāva tatiyaṃ, tato kujjhimigāmipo;
```

```
Tato khitto sarotassa, kāyaṃ nibbijja nikkhami.
```

<p rend="hangnum">§31.</p>

```
Sakesaraṃ sīhasīsaṃ, ādāya sapuraṃ agā;
```

```
Matassa vaṅgarājassa, sattāhāni tadā ahu.
```

<p rend="hangnum">§32.</p>

```
Rañño aputtakattā ca, patītā cassa kammunā;
```

```
Sutvā ca rañño nattuttaṃ, sañjānitvā ca mātaraṃ.
```

<p rend="hangnum">§33.</p>

```
Amaccā sannipatitā, akhilā ekamānasā;
```

```
Sīhabāhu kumārassa, rājā hohīti abravuṃ.
```

<p rend="hangnum">§34.</p>

```
So rajjaṃ sampaṭicchitvā, datvā mātu patissa taṃ;
```

```
Sīhasīvalimādāya, jātabhūmiṃ gato sayaṃ.
```

<p rend="hangnum">§35.</p>

```
Nagaraṃ tattha māpesi, ahu sīhapuranti taṃ;
```

```
Araññe yojanasate, gāme cāpi nivesayi.
```

<p rend="hangnum">§36.</p>

```
Lāḷaraṭṭhe pure tasmiṃ, sīhabāhunarādhipo;
```

```
Rajjaṃ kāresi katvāna, mahesiṃ sīhasīvaliṃ.
```

<p rend="hangnum">§37.</p>

```
Mahesī soḷasakkhattuṃ, yamake ca duve duve;
```

```
Putte janayi kālesā, vijayo nāma jeṭṭhako.
```

<p rend="hangnum">§38.</p>

```
Sumitto nāma dutiyo, sabbe dvattiṃsa puttakā;
```

```
Kālena vijayaṃ rājā, uparajje’bhi secayi.
```

<p rend="hangnum">§39.</p>

```
Vijayo visamācāro, āsi tamparisāpi ca;
```

```
Sāhasāni anekāni, dussahāni kariṃsute.
```

<p rend="hangnum">§40.</p>

```
Kuddho mahājano rañño, tamatthaṃ paṭivedayi;
```

```
Rājā te saññapetvāna, puttaṃ ovadi sādhukaṃ.
```

<p rend="hangnum">§41.</p>

```
Sabbaṃ tatheva dutiyaṃ, ahosi tatiyaṃ pana;
```

```
Kuddho mahājano āha, puttaṃ ghātehi te iti.
```

<p rend="hangnum">§42.</p>

```
Rājā’thavijayaṃ tañca, parivārañca tassa taṃ;
```

```
Sattasatāni purise, kāretvā addhamuṇṇake.
```

<p rend="hangnum">§43.</p>

```
Nāvāya <pb ed="M" n="0.0045" /> pakkhipāpetvā, vissajjāpesi sāgare;
```

```
Tathā tesaṃ bhariyāyo, tatheva ca kumārake.
```

<p rend="hangnum">§44.</p>

```
Visuṃ visuṃ te vissaṭṭhā, purisitthikumārakā;
```

```
Visuṃ visuṃ dīpakasmiṃ, okkamiṃsu vasiṃsu ca.
```

<p rend="hangnum">§45.</p>

```
Naggadīpoti ñāyittha, kumārokkantadīpako;
```

```
Bhariyokkantadīpo tu, mahindadīpako iti.
```

<p rend="hangnum">§46.</p>

```
Suppārake paṭṭanamhi, vijayo pana okkami;
```

```
Parisā sāhasene’ttha, bhīto nāvaṃ punā’ruhi.
```

<p rend="hangnum">§47.</p>

```
Laṃkāyaṃ vijayasanāmako kumāro;
```

```
Otiṇṇo thiramati tambapaṇṇidīpe;
```

```
Sālānaṃ yamakaguṇānamantarasmiṃ;
```

```
Nibbātuṃ sayitadine tathāgatassa.
```

Sujanapasādasaṃve gatthāyakate mahāvaṃse

Vijayāgamanaṃnāma

Chaṭṭhāparicchedo.

### Sattama pariccheda

#### Vijayābhiseko

<p rend="hangnum">§1.</p>

```
Sabbalokahītaṃ <pb ed="M" n="0.0046" /> katvā, patvā santikaraṃ padaṃ;
```

```
Parinibbānamañcamhi, nipanno lokanāyako.
```

<p rend="hangnum">§2.</p>

```
Devatāsannipātamhi, mahantamhi mahāmuni;
```

```
Sakka tatrasamīpaṭṭhaṃ, avoca vadataṃ varo.
```

<p rend="hangnum">§3.</p>

```
Vijayo lāḷāvisayā, sīhabāhunarindajo;
```

```
Esalaṅkādhanupatto, sattabhaccasatānugo.
```

<p rend="hangnum">§4.</p>

```
Patiṭṭhahissati devindaṃ, laṃkāyaṃ mama sāsanaṃ;
```

```
Tasmā saparivāraṃ taṃ, rakkhalaṃkañca sādhukaṃ.
```

<p rend="hangnum">§5.</p>

```
Tathāgatassa devindo, vaco sutvāva sādaro;
```

```
Devassuppalavaṇṇassa, laṃkārakkhaṃ samappayi.
```

<p rend="hangnum">§6.</p>

```
Sakkena vuttamattoso, laṅkāmāgammasajjukaṃ;
```

```
Paribbājaka vesena, rukkhamūla mūpavisiṃ.
```

<p rend="hangnum">§7.</p>

```
Vijayasammukhā sabbe,
```

```
Taṃ upacca apucchisuṃ;
```

```
Ayaṃ bho konu dīpotī,
```

```
Laṃkādīpoti so bravi.
```

<p rend="hangnum">§8.</p>

```
Na santi manujā hettha, na ca hessati vo bhayaṃ;
```

```
Iti vatvā kuṇḍīkāya, te jalena nisiñciya.
```

<p rend="hangnum">§9.</p>

```
Suttañca tesaṃ hatthesu, lagetvānabhasā’gamā;
```

```
Dassesi soṇirūpena, parivārikayakkhinī.
```

<p rend="hangnum">§10.</p>

```
Eko taṃ vāriyantopi, rājaputtena anvagā;
```

```
Gāmamhi vijjamānamhi, bhavanti sunakhā iti.
```

<p rend="hangnum">§11.</p>

```
Tassā ca sāmīnī tattha, kuveṇīnāma yakkhinī;
```

```
Nisīdi rukkhamūlamhi, kantanti tāpasī viya.
```

<p rend="hangnum">§12.</p>

```
Disvāna <pb ed="M" n="0.0047" /> so pokkharaṇī, nisinnaṃ tañca tāpasiṃ;
```

```
Tattha nhātvā pivitvā ca, ādāya ca mulāliyo.
```

<p rend="hangnum">§13.</p>

```
Vāriñca pokkhareheva, vuṭṭhāsi sātamabravi;
```

```
Bhakkho’si mama tiṭṭhāti, aṭṭhā baddho vaso naro.
```

<p rend="hangnum">§14.</p>

```
Parittasutta tejena, bhakkhituṃ sā na sakkuṇī;
```

```
Yāciyantopi taṃ suttaṃ, nā’dāyakkhiniyā naro.
```

<p rend="hangnum">§15.</p>

```
Taṃ gahetvā suruṅgāyaṃ, rudantaṃ yakkhinī khipi;
```

```
Evaṃ ekekaso tattha, khipī sattasatānipi.
```

<p rend="hangnum">§16.</p>

```
Anāyantesu sabbesu, vijayo bhayasaṃkito;
```

```
Nantapañcāyudho gantvā, disvā pokkharaṇiṃ subhaṃ.
```

<p rend="hangnum">§17.</p>

```
Apassa muttiṇṇapadaṃ, passaṃ tañceva tāpasiṃ;
```

```
‘‘Imāya khalu bhaccā me, gahitānu’’ti cintiya.
```

<p rend="hangnum">§18.</p>

```
Kiṃ na passasi bhacce me,
```

```
Hoti tvaṃ iti āhataṃ;
```

```
‘‘Kiṃ rājaputta bhaccehi,
```

```
Piva nahāyā’’ti āhasā.
```

<p rend="hangnum">§19.</p>

```
Yakkhinī tāva jānāti, mama jātinti nicchito;
```

```
Saṅghaṃ sanāmaṃ sāvetvā, dhanuṃ sandhāyu’ pāgato.
```

<p rend="hangnum">§20.</p>

```
Yakkhiṃ ādāya gīvāya, nārā ca valayena so;
```

```
Vāmahatthena kesesu, gahetvā dakkhiṇe na tu.
```

<p rend="hangnum">§21.</p>

```
Ukkhipitvā asiṃāha, ‘‘bhacce me dehi dāsitaṃ;
```

```
Māremī’’ti bhayaṭṭāsā, jīvitaṃ yāci yakkhinī.
```

<p rend="hangnum">§22.</p>

```
Jīvitaṃ dehi me sāmi, rajjaṃ dajjāmi te ahaṃ;
```

```
Karissami’tti kiccañca, kiccaṃ aññaṃ yathicchitaṃ.
```

<p rend="hangnum">§23.</p>

```
Adubbhātthāya sapathaṃ, so taṃ yakkhiṃ akārayi;
```

```
‘‘Ānehi bhacce sīgha’’nti, vuttamattāva sā’nayi.
```

<p rend="hangnum">§24.</p>

```
‘‘Ime jātā’’ti vuttāsā,
```

```
Taṇḍulādiṃ viniddisi;
```

```
Bhakkhitānaṃ vāṇijānaṃ,
```

```
Nāvaṭṭhaṃ vivikhaṃ bahuṃ.
```

<p rend="hangnum">§25.</p>

```
Bhaccā <pb ed="M" n="0.0048" /> te sādhayitvāna, bhattāni byañjanānica;
```

```
Rājā puttaṃ bhojayitvā, sabbecāpi abhuñjisuṃ.
```

<p rend="hangnum">§26.</p>

```
Dāpitaṃ vijayena’ggaṃ, yakkhī bhuñjiya pīṇitā;
```

```
Soḷasavassikaṃ rūpaṃ, māpayitvā manoharaṃ.
```

<p rend="hangnum">§27.</p>

```
Rājaputta mupagañchi, sabbābharaṇabhūsitā;
```

```
Māpesi rukkhamūlasmiṃ, sayanañca mahārahaṃ.
```

<p rend="hangnum">§28.</p>

```
Sāṇiyā suparikkhittaṃ, vitānasamalaṅkataṃ;
```

```
Taṃ disvā rājatanayo, pekkhaṃ atthamanāgataṃ.
```

<p rend="hangnum">§29.</p>

```
Katvāna tāyanāvāyaṃ, nipajja sayane sukhaṃ;
```

```
Sāṇī parikkhipitvāna, sabbe bhaccā nipajjisuṃ.
```

<p rend="hangnum">§30.</p>

```
Rattiṃ tūriyasaddañca, sutvā gītaravañca so;
```

```
Apucchi sahasemānaṃ, kiṃ saddo iti yakkhiniṃ.
```

<p rend="hangnum">§31.</p>

```
Rajjañca sāmino deyyaṃ, sabbe yakkhe ca ghātiya;
```

```
Manussā vāsakaraṇā, yakkhā maṃ ghātayantihi.
```

<p rend="hangnum">§32.</p>

```
Iti cintiya yakkhī sā, abravi rājanandanaṃ;
```

```
Sīrīsavatthunā metaṃ, sāmi yakkhapuraṃ idha.
```

<p rend="hangnum">§33.</p>

```
Tattha jeṭṭhassa yakkhassa, laṃkānagaravāsinī;
```

```
Kumārikā idhā’nītā, tassā mātā ca āgatā.
```

<p rend="hangnum">§34.</p>

```
Āvāha maṅgale tattha, idhāpi ussave mahā;
```

```
Vattate tattha saddoyaṃ, mahāhesa samāgamo.
```

<p rend="hangnum">§35.</p>

```
Ajjeva yakkhe ghātehi,
```

```
Na hi sakkhā ito paraṃ;
```

```
So āhā’dissa mānete,
```

```
Ghātessāmi kathaṃ ahaṃ.
```

<p rend="hangnum">§36.</p>

```
Yattha saddaṃ karissāma, tena saddena ghātaya;
```

```
Āyudhaṃ me’nubhāvena, tesaṃ kāye patissati.
```

<p rend="hangnum">§37.</p>

```
Tassā sutvā tathā katvā, sabbe yakkhe aghātayi;
```

```
Sayampi laddhavijayo, yakkharāja pasādhanaṃ.
```

<p rend="hangnum">§38.</p>

```
Pasādhanehi sesehi, taṃtaṃ bhaccaṃ pasādhayi;
```

```
Katipahaṃ vasitve’ttha, tambapaṇṇimupāgami.
```

<p rend="hangnum">§39.</p>

```
Māpayitvā <pb ed="M" n="0.0049" /> tampapaṇṇi-nagaraṃ vijayo tahiṃ;
```

```
Vasī yakkhiniyā saddhiṃ, amacca parivārito.
```

<p rend="hangnum">§40.</p>

```
Nāvāya bhūmimotiṇṇā, vijayapamukhā tadā;
```

```
Kilantā pāṇinābhūmiṃ, ālambiya nisīdisuṃ.
```

<p rend="hangnum">§41.</p>

```
Tambabhūmirajophuṭṭho, tambopāṇi yato ahuṃ;
```

```
So desoceva dīpo ca, tena tannāmako ahu.
```

<p rend="hangnum">§42.</p>

```
Sīhabāhu narindo so, sīhamādinnavā iti;
```

```
Sīhaḷo tena sambandhā, ete sabbepi sīhaḷā.
```

<p rend="hangnum">§43.</p>

```
Tattha tattha ca gāme te, tassā’maccā nivesayuṃ;
```

```
Anurādhagāmaṃ tannāmo, kadamba nadīyantike.
```

<p rend="hangnum">§44.</p>

```
Gambhīranadīyā tīre, upatisso purohito;
```

```
Upatissagāmaṃ māpesi, anurādhassa uttare.
```

<p rend="hangnum">§45.</p>

```
Aññe tayo amaccā te, māpayiṃsu visuṃ visuṃ;
```

```
Ujjeniṃ uruvelañca, vijitaṃ nagaraṃ tathā.
```

<p rend="hangnum">§46.</p>

```
Nivāsetvā janapadaṃ, sabbe’maccā samaccataṃ;
```

```
Avocuṃ rājatanayā, sāmi rajjebhisecaya.
```

<p rend="hangnum">§47.</p>

```
Iti vutto rājaputto, na icchi abhisecanaṃ;
```

```
Vinā khattiyakaññāya, abhisekaṃ mahesiyā.
```

<p rend="hangnum">§48.</p>

```
Athāmaccā sāmino he, abhiseka katā darā;
```

```
Dukkaresupi kiccesu, tadatthabhirutā tigā.
```

<p rend="hangnum">§49.</p>

```
Paṇṇākāre mahāsāre, maṇimuttādike bahū;
```

```
Gāhāpayitvā pāhesuṃ, dakkhiṇaṃ madhuraṃ puraṃ.
```

<p rend="hangnum">§50.</p>

```
Paṇḍurājassa dhītatthaṃ, sāmino sāmibhattino;
```

```
Aññesaṃ cāpi dhītatthaṃ, amaccānaṃ janassa ca.
```

<p rend="hangnum">§51.</p>

```
Sīghaṃ nāvāya gantvāna, dūtā te madhuraṃ puraṃ;
```

```
Paṇṇākāre ca lekhañca, tassa rañño adassayuṃ.
```

<p rend="hangnum">§52.</p>

```
Tato rājāamaccehi, mantayitvā sadhītaraṃ;
```

```
Pāhetukāmo’maccānaṃ, aññesaṃ cāpi dhītaro.
```

<p rend="hangnum">§53.</p>

```
Laddhā ūnasataṃ kaññā, athabheriṃ carāpayi;
```

```
Laṃkāya dhītugamanaṃ, icchamānā narā idha.
```

<p rend="hangnum">§54.</p>

```
Nivāsayitvā <pb ed="M" n="0.0050" /> diguṇaṃ, gharadvāresu dhītaro;
```

```
Ṭhapentu tena liṅgena, ādīyissāmitā iti.
```

<p rend="hangnum">§55.</p>

```
Evaṃ laddhā bahūkaññā, tappayitvāna taṃ kulaṃ;
```

```
Sampannasabbālaṅkāraṃ, dhītaraṃ sampaṭicchadaṃ.
```

<p rend="hangnum">§56.</p>

```
Sabbā tā laddhasakkārā, kaññāyo ca yathārahaṃ;
```

```
Rājārahe ca hatthassa-rathapessiya kārake.
```

<p rend="hangnum">§57.</p>

```
Aṭṭhārasannaṃ seṇīnaṃ, sahassañca kulāni so;
```

```
Lekhaṃ datvāna pesesi, vijayassa jitā’rino.
```

<p rend="hangnum">§58.</p>

```
Sabboso’tarī nāvāhi, mahātitthe mahājano;
```

```
Teneva paṭṭanaṃ tañhi, mahātitthaṃti vuccati.
```

<p rend="hangnum">§59.</p>

```
Vijayassa sutodhītā, tassā yakkhiniyā ahu;
```

```
Rājakaññāgamaṃ sutvā, vijayo āha yakkhiniṃ.
```

<p rend="hangnum">§60.</p>

```
‘‘Gaccha dāni tuvaṃ bhoti, ṭhapetvā puttake duve;
```

```
Manussā amanussehi, bhāyintīhi sadā’’ iti.
```

<p rend="hangnum">§61.</p>

```
Sutvā taṃ yakkhabhayato, bhītaṃ taṃ āha yakkhiniṃ;
```

```
Mā cintayi sāhassena, dāpayissāmi te baliṃ.
```

<p rend="hangnum">§62.</p>

```
Punappunaṃ taṃ yācitvā, ubho ādāya puttake;
```

```
Bhītāpi sā agatiyā, laṃkāpuramupāgami.
```

<p rend="hangnum">§63.</p>

```
Putte bihi nisīdetvā, sayaṃ pāvisi taṃ puraṃ;
```

```
Sañjānitvāna taṃ yakkhiṃ, bhītā corīti saññito.
```

<p rend="hangnum">§64.</p>

```
Saṃkhubhiṃsu pure yakkhā, eko sāhasiko pana;
```

```
Ekapāṇippahārena, vilayaṃ nayi yakkhiniṃ.
```

<p rend="hangnum">§65.</p>

```
Tassātu mātulo yakkho, nikkhamma nagarā bahi;
```

```
Disvā te dārake pucchi, tumhe kassa sutā iti.
```

<p rend="hangnum">§66.</p>

```
Kuveṇiyā’ti sutvā’ha, mātā vo māritā idha;
```

```
Tumhepi disvā māreyyuṃ, palāyatha lahuṃ iti.
```

<p rend="hangnum">§67.</p>

```
Āguṃ sumanakūṭaṃ te, palāyitvā tato lahuṃ;
```

```
Vāsaṃ kappesi jeṭṭho so, vuddho tāya kaṇiṭṭhiyā.
```

<p rend="hangnum">§68.</p>

```
Puttadhītāhi <pb ed="M" n="0.0051" /> vaḍḍhitvā, rājānuññāya te vasuṃ;
```

```
Tattheva malaye eso, pulindānañhi sambhavo.
```

<p rend="hangnum">§69.</p>

```
Paṇḍurājassa dūtā te, paṇṇākāraṃ samappayuṃ;
```

```
Vijayassa kumārassa, rājādhikārikā ca tā.
```

<p rend="hangnum">§70.</p>

```
Katvā sakkārasammānaṃ, dūtānaṃ vijayo pana;
```

```
Adā yāthārahaṃ kaññā, amaccānaṃ janassa ca.
```

<p rend="hangnum">§71.</p>

```
Yathā vidhi ca vijayaṃ, sabbe maccāsamāgatā;
```

```
Rajjesamabhisiñciṃsu, kariṃsuca mahāchaṇaṃ.
```

<p rend="hangnum">§72.</p>

```
Tato so vijayo rājā, paṇḍurājassa dhītaraṃ;
```

```
Mahatā parihārena, mahesitte’bhisecayi.
```

<p rend="hangnum">§73.</p>

```
Dhanāna’dā amaccānaṃ, adāsi sasurassatu;
```

```
Anuvassaṃ saṅkhamuttaṃ, satasahassa dvayārahaṃ.
```

<p rend="hangnum">§74.</p>

```
Hitvā pubbācaritaṃ visamaṃ samena;
```

```
Dhammena laṃkamakhilaṃ anusāsamāno;
```

```
So tamapaṇṇinagare vijayo narindo;
```

```
Rajjaṃ akārayi samā khalu aṭṭhatiṃsā’ti.
```

Sujanapasādasaṃve gatthāya kate mahāvaṃse

Vijayābhiseko nāma

Sattamo paricchedo.

### Aṭṭhama pariccheda

#### Paṇḍuvāsudevābhiseko

<p rend="hangnum">§1.</p>

```
Vijayo <pb ed="M" n="0.0052" /> so mahārājā, vasse antimake ṭhito;
```

```
Iti cintayi ‘‘vuddho’haṃ, na ca vijjati me suto.
```

<p rend="hangnum">§2.</p>

```
Kicchena vāsitaṃ raṭṭhaṃ, nasseyya mama accaye;
```

```
Āṇāpeyyaṃ rajjahetu-sumittaṃ bhātaraṃ mama.
```

<p rend="hangnum">§3.</p>

```
Athā’maccehi mantetvā, lekhaṃ tattha visajjayi;
```

```
Lekhaṃ datvāna vijayo, na cirena divaṅgato.
```

<p rend="hangnum">§4.</p>

```
Tasmiṃ mate amaccā te, pekkhantā khattiyāgamaṃ;
```

```
Upatissagāme ṭhatvāna, raṭṭhaṃ samunusāsisuṃ.
```

<p rend="hangnum">§5.</p>

```
Mate vijayarājamhi, khattiyāgamanā purā;
```

```
Ekaṃ vassaṃ ayaṃ laṃkā-dīpo āsi arājako.
```

<p rend="hangnum">§6.</p>

```
Tasmiṃ sīhapure tassa, sīhabāhussa rājino;
```

```
Accayena sumitto so, rājā tassa suto ahu.
```

<p rend="hangnum">§7.</p>

```
Tassa puttā tayo āsuṃ, maddarājassa dhītuyā;
```

```
Dūtā sīhapuraṃ gantvā, rañño lekhaṃ adaṃsu te.
```

<p rend="hangnum">§8.</p>

```
Lekhaṃ sutvāna so rājā, putte āmantayī tayo;
```

```
Ahaṃ mahallako tātā, eko tumhesu gacchatu.
```

<p rend="hangnum">§9.</p>

```
Laṃkaṃ nekaguṇaṃ kantaṃ, mama bhātussa santakaṃ;
```

```
Tassa’cca yena tattheva, rajjaṃ kāretu sobhanaṃ.
```

<p rend="hangnum">§10.</p>

```
Kaṇiṭṭhako paṇḍuvāsu-devo rājakumārako;
```

```
‘‘Gamissāmīti cintetvā, ñatvā sotthi gatampi ca.
```

<p rend="hangnum">§11.</p>

```
Pitarā samanuññāto, dvattiṃsāmacca dārake;
```

```
Ādāya āruhī nāvaṃ, paribbājakaliṅgavā.
```

<p rend="hangnum">§12.</p>

```
Mahākandaranajjā te, mukhadvāramhi otaraṃ;
```

```
Te paribbājake disvā, jano sakkari sādhukaṃ.
```

<p rend="hangnum">§13.</p>

```
Pucchitvā <pb ed="M" n="0.0053" /> nagaraṃ ettha, upayantaṃ kamena te;
```

```
Upatissa gāmaṃ sampattā, devatā paripālitā.
```

<p rend="hangnum">§14.</p>

```
Amaccā’numato’macco, pucchi nemittakā tahiṃ;
```

```
Khattiyā’gamanaṃ tassa, so byākāsi paraṃpi ca.
```

<p rend="hangnum">§15.</p>

```
Sattame dīvaseyeva, āgamissati khattiyo;
```

```
Buddhasāsana metassa, vaṃsajo’va ṭhapessati.
```

<p rend="hangnum">§16.</p>

```
Sattame divaseyeva, te paribbājake tahiṃ;
```

```
Patte disvāna pucchitvā, amaccā te vijāniya.
```

<p rend="hangnum">§17.</p>

```
Taṃ paṇṇuvāsudevaṃ te, laṃkārajjena appayuṃ;
```

```
Mahesiyā abhāvāso, na tāva abhisecayi.
```

<p rend="hangnum">§18.</p>

```
Amitodanasakkassa, paṇḍusakko suto ahu;
```

```
Ñatvā vināsaṃ sakyānaṃ, so ādāya sakaṃ janaṃ.
```

<p rend="hangnum">§19.</p>

```
Gantvā aññāpadesena, gaṅgāpāraṃ tahiṃ puraṃ;
```

```
Māpetvā tattha kāresi, rajjaṃ tassa sute labhi.
```

<p rend="hangnum">§20.</p>

```
Dhītā kaṇiṭṭhitā āsi, bhaddakaccāna nāmikā;
```

```
Sabbalakkhaṇasampannā, surūpā abhipatthitā.
```

<p rend="hangnum">§21.</p>

```
Tadatthaṃ sattarājāno, paṇṇākāre mahārahe;
```

```
Pesesuṃ rājino tassa, bhīto rājūhi so pana.
```

<p rend="hangnum">§22.</p>

```
Ñatvāna sotthigamanaṃ, abhisekaphalampi ca;
```

```
Sahadvattiṃsa itthīhi, nāvaṃ āropiyā’sutaṃ.
```

<p rend="hangnum">§23.</p>

```
Gaṅgāya khipi gaṇhātu, pahu me dhītaraṃ iti;
```

```
Gahetuṃ te na sakkhiṃsu, nāvāsāpana sīghagā.
```

<p rend="hangnum">§24.</p>

```
Dutiye divaseyeva, goṇāgāmaka paṭṭanaṃ;
```

```
Pattāpabbajitā kārā, sabbā tā tattha otaruṃ.
```

<p rend="hangnum">§25.</p>

```
Pucchitvā nagaraṃ ettha, tā kamenopayantiyo;
```

```
Upatissagāmaṃ sampattā, devatā paripālitā.
```

<p rend="hangnum">§26.</p>

```
Nemittakassa vacanaṃ, sutvā tatthā’gatā tu tā;
```

```
Disvā amacco pucchitvā, ñatvā rañño samappayi.
```

<p rend="hangnum">§27.</p>

```
Taṃ paṇḍuvāsudevaṃ te, amaccā suddhabuddhino;
```

```
Rajje samabhisiñciṃsu, puṇṇasabbamanorathaṃ.
```

<p rend="hangnum">§28.</p>

```
Subhaddakaccāna <pb ed="M" n="0.0054" /> manomarūpiniṃ;
```

```
Mahesībhāve abhisiñciya’ttano;
```

```
Sahagatā tāya padāsi attanā;
```

```
Sahāgatānaṃ vasi bhūmipo sukhantī.
```

Sujanappasāda saṃvegatthāya kate mahāvaṃse

Paṇḍuvāsudevābhiseko nāma

Aṭṭhamo paricchedo.

### Navama pariccheda

#### Abhayābhiseko

<p rend="hangnum">§1.</p>

```
Mahesī janayī putte, dasa ekañca dhītaraṃ;
```

```
Sabbajeṭṭho’bhayo nāma, cittānāma kaniṭṭhikā.
```

<p rend="hangnum">§2.</p>

```
Passitvā taṃ viyākaṃsu, brāhmaṇā mantapāragā;
```

```
‘‘Rajjahetu suto assā, ghātayissati mātule’’.
```

<p rend="hangnum">§3.</p>

```
Ghātessāmi kaniṭṭhinti, nicchite bhātarā’bhayo;
```

```
Vāresi kāle vāsesuṃ, gehaṃ taṃ ekathuṇike.
```

<p rend="hangnum">§4.</p>

```
Rañño ca sirigabbhena, tassa dvāramakārayuṃ;
```

```
Anto ṭhapesuṃ ekañca, dāsiṃ narasataṃ bahi.
```

<p rend="hangnum">§5.</p>

```
Rūpenu’mmādayī nare, diṭṭhamattāva sāyato;
```

```
Tato ummādacittā’ti, nāmaṃ sopapadaṃ labhi.
```

<p rend="hangnum">§6.</p>

```
Sutvāna laṃkāgamanaṃ, bhaddakaccānadeviyā;
```

```
Mātarā coditā puttā, ṭhapetve’kañca āgamuṃ.
```

<p rend="hangnum">§7.</p>

```
Disvāna te paṇḍuvāsu-devaṃ laṅkindamāgatā;
```

```
Disvāna taṃ kaniṭṭhiñca, roditvā saha tāya ca.
```

<p rend="hangnum">§8.</p>

```
Raññā sukatasakkārā, rañño’nuññāya cārikaṃ;
```

```
Cariṃsu laṃkādīpamhi, nivasuñca yathāruciṃ.
```

<p rend="hangnum">§9.</p>

```
Rāmena <pb ed="M" n="0.0055" /> vusitaṭhānaṃ, rāmagoṇanti vuccati;
```

```
Uruvelā’nurādhānaṃ, nivāsā ca tathā tathā.
```

<p rend="hangnum">§10.</p>

```
Tathā vijitadīghāyu-rohaṇānaṃ nivāsakā;
```

```
Vijitagāmo dīghāyu-rohaṇanti ca vuccati.
```

<p rend="hangnum">§11.</p>

```
Kāresi anurādho so, vāpiṃ dakkhiṇato tato;
```

```
Kārāpetvā rājagehaṃ, tattha vāsamakappayī.
```

<p rend="hangnum">§12.</p>

```
Mahārājā paṇḍuvāsu-devo jaṭṭhasutaṃ sakaṃ;
```

```
Abhayaṃ uparajjamhi, kāle samabhisecayi.
```

<p rend="hangnum">§13.</p>

```
Dīghāyussa kumārassa, tanayo dīghagāmaṇi;
```

```
Sutvā ummādacittaṃ taṃ, tassaṃ jātakutūhalo.
```

<p rend="hangnum">§14.</p>

```
Gahetvā’patissa gāmaṃ, taṃ apassi manujādhipaṃ;
```

```
Adā sahoparājena, rājupaṭṭhānamassaso.
```

<p rend="hangnum">§15.</p>

```
Gavakkhābhimukhaṭṭhāne, taṃ upecca ṭhitaṃ tusā;
```

```
Disvāna gāmiṇiṃ cittā, rattacittā’ha dāsikaṃ.
```

<p rend="hangnum">§16.</p>

```
‘‘Ko eso’’ti tato sutvā,
```

```
Mātulassa sutoiti;
```

```
Dāsiṃ tattha niyojesi,
```

```
Saddhiṃkatvāna so tato.
```

<p rend="hangnum">§17.</p>

```
Gavakkhamhi ḍasāpetvā, rattiṃ kakkaṭayantakaṃ;
```

```
Āruyha chindayitvāna, kavāṭaṃ tena pāvisi.
```

<p rend="hangnum">§18.</p>

```
Tāya saddhiṃ vasitvāna, paccūseyeva nikkhami;
```

```
Evaṃ niccaṃ vasī tattha, chiddābhāvā apākaṭo.
```

<p rend="hangnum">§19.</p>

```
Sā tena aggahī gabbhaṃ, gabbhe pariṇate tato;
```

```
Mātu ārocayī dāsī, mātā pucchiya dhītaraṃ.
```

<p rend="hangnum">§20.</p>

```
Rañño ārocayī rājā, amantetvā sute’brahmā;
```

```
Posiyoso’pi amhehi, deva tasseva taṃ iti.
```

<p rend="hangnum">§21.</p>

```
Putto ce mārayissāma, ta’nti tassa adaṃsu taṃ;
```

```
Sā sūtikālasampatte, sūti gehañca pāvisiṃ.
```

<p rend="hangnum">§22.</p>

```
Saṅkitvā <pb ed="M" n="0.0056" /> gopakaṃ cittaṃ, kālavelañca dāsakaṃ;
```

```
Tasmiṃ kamme nissāyā’ti, gāmaṇi paricārake.
```

<p rend="hangnum">§23.</p>

```
Te paṭiññaṃ adente te, rājaputtā aghātayuṃ;
```

```
Yakkhā hutvāna rakkhiṃsu, ubho gabbhe kumārakaṃ.
```

<p rend="hangnum">§24.</p>

```
Aññaṃ upavijaññaṃ sā, sallakkhā pesi dāsiyā;
```

```
Cittā sā janayī puttaṃ, sā itthi pana dhītaraṃ.
```

<p rend="hangnum">§25.</p>

```
Cittaṃ sahassaṃ dāpetvā, tassā puttaṃ sakampi ca;
```

```
Āṇāpetvā dhītaraṃ taṃ, nipajjāpesi santike.
```

<p rend="hangnum">§26.</p>

```
Dhītā laddhā’ti sutvāna, tuṭṭhā rājasutā ahuṃ;
```

```
Mātā ca mātumātā ca, ubho pana kumārakaṃ.
```

<p rend="hangnum">§27.</p>

```
Mātāmahassa nāmañca, jeṭṭhassa mātulassa ca;
```

```
Ekaṃ katvā tamakaruṃ, paṇḍukābhayanāmakaṃ.
```

<p rend="hangnum">§28.</p>

```
Laṃkā pālo paṇḍuvāsu-devo rajjamakārayi;
```

```
Tiṃsa vassamhi jātamhi, mato so paṇḍukābhaye.
```

<p rend="hangnum">§29.</p>

```
Tasmiṃ matasmiṃ manujādhipasmiṃ,
```

```
Sabbe samāgamma narindaputtā;
```

```
Tassābhayassābhayadassa bhātu,
```

```
Rājābhisekaṃ akaruṃ uḷārāti.
```

Sujanappasāda saṃvegatthāya kate mahāvaṃse

Abhayābhiseko nāma

Navamo paricchedo.

### Dasama pariccheda

#### Paṇḍukābhayābhiseko

<p rend="hangnum">§1.</p>

```
Ummādacittāyāṇattā<pb ed="M" n="0.0057" />, dāsī ādāya dārakaṃ;
```

```
Samugge pakkhipitvāna, dvāramaṇḍala ke agā.
```

<p rend="hangnum">§2.</p>

```
Rājaputtā ca migavaṃ, gatā tumbarakandare;
```

```
Disvā dāsiṃ kuhiṃ yāsi, kiṃ me kanti ca pucchisuṃ.
```

<p rend="hangnum">§3.</p>

```
Dvāramaṇḍalakaṃ yāmi, dhītumeguḷapūvakaṃ;
```

```
Iccāha oropehīti, rājaputtaṃ kamabravuṃ.
```

<p rend="hangnum">§4.</p>

```
Citto ca kālavelo ca, tassā’rakkhāya niggatā;
```

```
Mahantaṃ sūkaravesaṃ, taṃ khaṇaṃyeva dassayuṃ.
```

<p rend="hangnum">§5.</p>

```
Te taṃ samanubandhiṃsu, sāsamādāya tatra’gā;
```

```
Dārakañca sahassañca, āyuttassa adāraho.
```

<p rend="hangnum">§6.</p>

```
Tasmiṃyeva dine tassa, bhariyā janayī sutaṃ;
```

```
Yamake janayī putte, bhariyaṃ me’ti positaṃ.
```

<p rend="hangnum">§7.</p>

```
So sattavassiko cā’si, taṃ vijāniya mātulā;
```

```
Gantuṃ sarasi kīḷante, dārake ca payojayuṃ.
```

<p rend="hangnum">§8.</p>

```
Jalaṭṭhaṃ rukkhasusiraṃ, jalacchāditachiddakaṃ;
```

```
Nimujjamāno chiddena, pavisitvā ciraṭṭhito.
```

<p rend="hangnum">§9.</p>

```
Tato tatheva nikkhamma, kumāre sesadārake;
```

```
Upacca pucchiyantopi, vañceta’ññavacohi so.
```

<p rend="hangnum">§10.</p>

```
Manussehā’gateheso, nivāsetvāna vatthakaṃ;
```

```
Kumāro vārimo gayha, susiramhi ṭhito ahu.
```

<p rend="hangnum">§11.</p>

```
Vatthakāni gaṇetvāna, māretvā sesadārake;
```

```
Gantvā ārocayuṃ sabbe, dārakā māritā iti.
```

<p rend="hangnum">§12.</p>

```
Gatesu <pb ed="M" n="0.0058" /> tesu so gantvā, āyuttakagharaṃ sakaṃ;
```

```
Vasaṃ assāsito tena, ahū dvādasavassiko.
```

<p rend="hangnum">§13.</p>

```
Puna sutvāna jīvantaṃ, kumāraṃ tassa mātulaṃ;
```

```
Tattha gopālake sabbe, māretuṃ sanniyojayuṃ.
```

<p rend="hangnum">§14.</p>

```
Tasmiṃ ahani gopālā, laddhā ekaṃ catuppadaṃ;
```

```
Aggiṃ āharituṃ gāmaṃ, pesetuṃ taṃ kumārakaṃ.
```

<p rend="hangnum">§15.</p>

```
So gantvā gharamāyutta-puttakaṃyeva pesayi;
```

```
Pādā rujanti me tehi, aggiṃ gopālasantikaṃ.
```

<p rend="hangnum">§16.</p>

```
Tattha aṅgāra maṃsañca,
```

```
Khādissasi tuvaṃ iti;
```

```
Ne si so taṃ vaco sutvā,
```

```
Aggiṃ gopālasantikaṃ.
```

<p rend="hangnum">§17.</p>

```
Tasmiṃ khaṇe pesitā te, parikkhipiya mārayuṃ;
```

```
Sabbe gope mārayitvā, mātulānaṃ nivedayuṃ.
```

<p rend="hangnum">§18.</p>

```
Tatho soḷasavassaṃ taṃ, vijāniṃsu ca mātulā;
```

```
Mātā sahassañcā’dāsi, tassā rakkhañca ādisi.
```

<p rend="hangnum">§19.</p>

```
Āyutto mātusandesaṃ, sabbaṃ tassa nivediya;
```

```
Datvā dāsaṃ sahassañca, pesesi paṇḍulantikaṃ.
```

<p rend="hangnum">§20.</p>

```
Paṇḍulabrāhmaṇo nāma, bhogavā vedapārago;
```

```
Dakkhiṇasmiṃ disābhāge, vasī paṇḍulagāmake.
```

<p rend="hangnum">§21.</p>

```
Kumāro tattha gantvāna, passi paṇḍulabrāhmaṇaṃ;
```

```
‘‘Tvaṃ paṇḍukābhayo tāta’’, iti pucchiya byākate.
```

<p rend="hangnum">§22.</p>

```
Tassa katvāna sakkāraṃ, āha rājā bhavissasi;
```

```
Samasattativassāni, rajjaṃ tvaṃ kārayissasi.
```

<p rend="hangnum">§23.</p>

```
Sippaṃ uggaṇha tātāti, sippuggahamakārayī;
```

```
Candena tassa puttena, khippaṃ sippaṃ samāpitaṃ.
```

<p rend="hangnum">§24.</p>

```
Adā satasahassaṃ so, yodhasaṅgahakāraṇā;
```

```
Yodhesu saṅgahitesu, tena pañcasatesu so.
```

<p rend="hangnum">§25.</p>

```
Siyuṃ yāya gayitāni, paṇṇāni kanakāni taṃ;
```

```
Mahesiṃ kurucandañca, mama puttaṃ purohitaṃ.
```

<p rend="hangnum">§26.</p>

```
Ibhi <pb ed="M" n="0.0059" /> vatvā dhanaṃ datvā, sayodhaṃ nihari tato;
```

```
So nāmaṃ sāvayitvāna, tato nikkhamma puññavā.
```

<p rend="hangnum">§27.</p>

```
Laddhabalo nagarake, kāsapabbata santike;
```

```
Sattasatāni purise, sabbesaṃ bhojanāni ca.
```

<p rend="hangnum">§28.</p>

```
Tato narasahassena, dvisatena kumārako;
```

```
Girikaṇḍa pabbataṃ nāma, agamā parivārito.
```

<p rend="hangnum">§29.</p>

```
Girikaṇḍasivo nāma, paṇḍukābhaya mātulo;
```

```
Taṃ paṇḍuvāsudevena, dinnaṃ bhuñjati desakaṃ.
```

<p rend="hangnum">§30.</p>

```
So karisasataṃ pakkaṃ, tadā lāveti khattiyo;
```

```
Tassa dhītā rūpavatī, pālī nāmā’si khattiyā.
```

<p rend="hangnum">§31.</p>

```
Sā mahāparivārena, yānamāruyha sobhanaṃ;
```

```
Pitubhattaṃ gāhayitvā, lāvakānañca gacchati.
```

<p rend="hangnum">§32.</p>

```
Kumārassa manussānaṃ, disvā tattha kumārikaṃ;
```

```
Ārocesuṃ kumārassa, kumāro sahasā’gato.
```

<p rend="hangnum">§33.</p>

```
Dvedhā taṃ parisaṃ katvā, sataṃ yānamapesayi;
```

```
Tadantikaṃ saparisā, kattha yāsīti pucchitaṃ.
```

<p rend="hangnum">§34.</p>

```
Tāya vuttetu sabbasmiṃ, tassaṃsāratta mānaso;
```

```
Attano saṃvibhāgatthaṃ, bhantenā’yāci khattiyo.
```

<p rend="hangnum">§35.</p>

```
Sāsamoruyha yānamhā, adā sovaṇṇapātiyā;
```

```
Bhattaṃ nigrodha mūlasmiṃ, rājaputtassa khattiyā.
```

<p rend="hangnum">§36.</p>

```
Gaṇhi nigrodhapaṇṇāni, bhojetuṃ sesake jane;
```

```
Sovaṇṇabhājanānā’suṃ, tāni paṇṇāni taṃ khaṇe.
```

<p rend="hangnum">§37.</p>

```
Tāni disvā rājaputto, saritvā dijabhāsitaṃ;
```

```
Mahesibhāva yoggāme, kaññāladdhāti tussiso.
```

<p rend="hangnum">§38.</p>

```
Sabbe bhojāpayī tesā, taṃ na khīyittha bhojanaṃ;
```

```
Ekassa paṭiviso’va, gahito tattha dissatha.
```

<p rend="hangnum">§39.</p>

```
Evaṃ puññaguṇūpetā, sukumārī kumārikā;
```

```
Suvaṇṇapāli nāmena, tatoppabhuta āsi sā.
```

<p rend="hangnum">§40.</p>

```
Taṃ <pb ed="M" n="0.0060" /> kumāra gahetvāna, yānamāruyha khattiyo;
```

```
Mahabbala paribyūḷho, anusaṃṇī apakkami.
```

<p rend="hangnum">§41.</p>

```
Taṃ sutvāna pitā tassā, nare sabbe apesayi;
```

```
Te gantvā kalahaṃ katvā, tajjitā tehi āgamuṃ.
```

<p rend="hangnum">§42.</p>

```
Kalahanagaraṃ nāma, gāmo tattha kate ahu;
```

```
Taṃ sutvā bhātaro tassā, pañcayuddhāyu’pāgamuṃ.
```

<p rend="hangnum">§43.</p>

```
Sabbe te paṇḍulasuto, candoyeva aghātayi;
```

```
Lohita vāhakhaṇḍoti, tesaṃ yuddhamahī ahu.
```

<p rend="hangnum">§44.</p>

```
Mahatā bala kādhayana,
```

```
Tato so paṇḍukābhayo;
```

```
Gaṅgāya pārime tire,
```

```
Doḷapabbatakaṃ agā.
```

<p rend="hangnum">§45.</p>

```
Tattha cattāri vassāni, vasi taṃ tattha mātulā;
```

```
Sutvā ṭhapetvā rājānaṃ, taṃ yuddhatthamupāgamuṃ.
```

<p rend="hangnum">§46.</p>

```
Khandhāvāraṃ nivesetvā, dhūmarakkhāga santike;
```

```
Bhāgineyyena yujjhiṃsu, bhāgineyyo tu mātule.
```

<p rend="hangnum">§47.</p>

```
Anubandhī oragaṅgaṃ, malāpetvā nivattiya;
```

```
Tesañca khandhāvāramhi, duve vassāni so vasī.
```

<p rend="hangnum">§48.</p>

```
Gantvo’patissagāmaṃ te, tamatthaṃ rājino’bravuṃ;
```

```
Rājālekhaṃ kumārassa, sarahassaṃ sapāhiṇi.
```

<p rend="hangnum">§49.</p>

```
‘‘Puñjassu pāragaṅgaṃ tvaṃ, mā’gā oraṃtato’’iti;
```

```
Taṃ sutvā tassa kujjiṃsu, bhātaro nava rājino.
```

<p rend="hangnum">§50.</p>

```
Upatthambho tvamevā’si, ciraṃ tassa idāni tu;
```

```
Raṭṭhaṃ dadāsi tasmā tvaṃ, māressāmā’ti abravuṃ.
```

<p rend="hangnum">§51.</p>

```
So tesaṃ rajjamappesi, te tissaṃ nāma bhātaraṃ;
```

```
Sabbeva sahitā’kaṃsu, rajjassa parināyakaṃ.
```

<p rend="hangnum">§52.</p>

```
Eso vīsativassāni, abhayo’bhaya dāyako;
```

```
Tattho’patissagāmamhi, rājā rajjamakārayi.
```

<p rend="hangnum">§53.</p>

```
Vasanti <pb ed="M" n="0.0061" /> dhūmarakkhāge, sare tumbariyaṅgaṇe;
```

```
Carate vaḷavā rupā, yakkhī cetiyanāmikā.
```

<p rend="hangnum">§54.</p>

```
Eko disvāna senaṅgaṃ, uttapādaṃ manoramaṃ;
```

```
Ārocesi kumārassa, vaḷave’ttī’disī iti.
```

<p rend="hangnum">§55.</p>

```
Kumāro rasmimādāya, gahetuṃ taṃ upāgami;
```

```
Pacchato agataṃ disvā, bhītā tejena tassasā.
```

<p rend="hangnum">§56.</p>

```
Dhāvi’nantaradhāyitvā, dhāvanti manubandhiso;
```

```
Dhāvamānā saraṃ haṃ sā, sattakkhattuṃ parikkhipi.
```

<p rend="hangnum">§57.</p>

```
Otaritvā mahāgaṅgaṃ, uttaritvā tato pana;
```

```
Dhumarakkhaṃ pabbataṃ taṃ, sattakkhattuṃ parikkhipi.
```

<p rend="hangnum">§58.</p>

```
Taṃ saraṃ puna tikkhattuṃ, parikkhipi tato puna;
```

```
Gaṅgaṃ kacchakatitthena, samotari tahiṃ tu so.
```

<p rend="hangnum">§59.</p>

```
Gahesitaṃ vāladhismiṃ, tālapattañca toyagaṃ;
```

```
Tassa puññānubhāvena, so ahosi mahā asi.
```

<p rend="hangnum">§60.</p>

```
Uccāresi asiṃ dajjaṃ, ‘‘māromī’’ti tamāha sā;
```

```
Rajjaṃ gahetvā te dajjaṃ, sāmi māmaṃ amārayi.
```

<p rend="hangnum">§61.</p>

```
Gīvāya taṃ gahetvā so, vijjhitvā asikoṭiyā;
```

```
Nāsāya rajjuyā bandhi, sā ahosi vasānugā.
```

<p rend="hangnum">§62.</p>

```
Gantvā taṃ dhumarakkhaṃ so, tamāruyha mahabbalo;
```

```
Tattha cattāri vassāni, dhūmarakkhana ge vasi.
```

<p rend="hangnum">§63.</p>

```
Tato nikkhamma sabalo, āgammā’riṭṭhapabbataṃ;
```

```
Suddhikālamapekkhanto, tattha sattasamāvasi.
```

<p rend="hangnum">§64.</p>

```
Dve mātule ṭhapetvāna, tassa sesaṭṭhamātulā;
```

```
Yuddhasajjā ariṭṭhaṃ taṃ, upasaṅkamma pabbataṃ.
```

<p rend="hangnum">§65.</p>

```
Khandhāvāraṃ nagarake, nivesetvā camūpatiṃ;
```

```
Datvā parikkhipāpesuṃ, samantā’riṭṭhapabbataṃ.
```

<p rend="hangnum">§66.</p>

```
Yakkhiniyā mantayitvā, tassā vacanayuttiyā;
```

```
Datvā rājaparikkhāraṃ, paṇṇākārā yuvāni ca.
```

<p rend="hangnum">§67.</p>

```
‘‘Gaṇhātha <pb ed="M" n="0.0062" /> sabbāne’tāni, khamāpessāmi vo ahaṃ’’;
```

```
Iti vatvāna pesesi, kumāro purato balaṃ.
```

<p rend="hangnum">§68.</p>

```
Gaṇhissāmi paviṭṭhanti, vissaṭṭhesu tu tesu so;
```

```
Āruyha yakkhavaḷavaṃ, mahābalapurakkhato.
```

<p rend="hangnum">§69.</p>

```
Yuddhāya pāvisi yakkhī, mahārāva marāpisā;
```

```
Anto bahibalañcassa, ukkuṭṭhiṃ mahatiṃ akā.
```

<p rend="hangnum">§70.</p>

```
Kumārapurisā sabbe, parasenā nare bahū;
```

```
Ghātetvā mātule ca’ttha, sīsarāsiṃ akaṃsu te.
```

<p rend="hangnum">§71.</p>

```
Senāpati pālayitvā, gumbaṭṭhānaṃ sapāvisi;
```

```
Senāpati gumbako’ti, tena esa pavuccati.
```

<p rend="hangnum">§72.</p>

```
Upariṭṭhamātulasiraṃ, sīsarāsiṃ sapassiya;
```

```
Lāburāsī’va icchāha, tenā’si lābugāmako.
```

<p rend="hangnum">§73.</p>

```
Evaṃ vijitasaṅgāmo, tato so paṇḍukābhayo;
```

```
Ayyakassā’nurādhassa, vasanaṭhānamāgami.
```

<p rend="hangnum">§74.</p>

```
Attano rājagehaṃ so, tassa datvāna ayyako;
```

```
Aññatthavāsaṃ kappesi, so tu tasmiṃ ghare vasi.
```

<p rend="hangnum">§75.</p>

```
Pucchāpetvāna nemittaṃ, vatthuvijjā’viduṃ tathā;
```

```
Nagaraṃ pavaraṃ tasmiṃ, gāmeyeva amāpayi.
```

<p rend="hangnum">§76.</p>

```
Nivāsattā’nurādhānaṃ, anurādhapuraṃ ahu;
```

```
Nakkhattenā’nurādhena, patiṭṭhāpita tāya ca.
```

<p rend="hangnum">§77.</p>

```
Āṇāpetvā mātulānaṃ, chattaṃ jātassare idha;
```

```
Dhovāpetvā dhārayitvā, taṃ sareyeva vārinā.
```

<p rend="hangnum">§78.</p>

```
Attano abhisekaṃ so, kāresi paṇḍukābhayo;
```

```
Suvaṇṇapāliṃ deviṃ taṃ, mahesitte bhisecayi.
```

<p rend="hangnum">§79.</p>

```
Adā candakumārassa, porohiccaṃ yathāvidhi;
```

```
Ṭhānantarāni sesānaṃ, bhaccānañca yathārahaṃ.
```

<p rend="hangnum">§80.</p>

```
Mātuyā upakārattā, attano ca mahīpatiṃ;
```

```
Aghātayitvā jeṭṭhaṃ taṃ, mātulaṃ abhayaṃ pana.
```

<p rend="hangnum">§81.</p>

```
Rattirajjaṃ adā tassa, ahu nagaraguttiko;
```

```
Tadupādāya nagare, ahū nagaraguttiko.
```

<p rend="hangnum">§82.</p>

```
Sassuraṃ <pb ed="M" n="0.0063" /> taṃ aghātetvā, girikaṇḍasivampi ca;
```

```
Girikaṇṇadesaṃ tasse’va, mātulassa adāsi so.
```

<p rend="hangnum">§83.</p>

```
Saraṃ tañca khaṇāpetvā, kārāpesi bahū dakaṃ;
```

```
Jaye jalassa gāhena, jayavāpīti ahutaṃ.
```

<p rend="hangnum">§84.</p>

```
Kālavelaṃ nivāsesi, yakkhaṃpura puratthime;
```

```
Yakkhaṃ tu cittarājaṃ taṃ, heṭṭho abhayavāpiyā.
```

<p rend="hangnum">§85.</p>

```
Pubbopakāriṃ dāsiṃ taṃ, nibbattaṃ yakkhayoniyā;
```

```
Purassa dakkhiṇadvāre, so kataññū nivāsayi.
```

<p rend="hangnum">§86.</p>

```
Anto narindavatthussa, vaḷavāmukhayakkhiniṃ;
```

```
Nivāsesi baliṃ tesaṃ, aññesañcānuvassakaṃ.
```

<p rend="hangnum">§87.</p>

```
Dāpesi chaṇakāle tu, cittarājena so saha;
```

```
Samāsane nisīditvā, dibbamānusanāṭakaṃ.
```

<p rend="hangnum">§88.</p>

```
Kārento’bhirami rājā, ratikhiḍḍā samappito;
```

```
Dvāragāme ca caturo, bhayavāpiñca kārayi.
```

<p rend="hangnum">§89.</p>

```
Mahāsusānaghātanaṃ, pacchimarājiniṃ tathā;
```

```
Vessavaṇassa nigrodhaṃ, byādhidevassa tālakaṃ.
```

<p rend="hangnum">§90.</p>

```
Yonasabhāga vatthuñca, mahejjagharameva ca;
```

```
Etāni pacchimadvāra-disābhāge nivesayi.
```

<p rend="hangnum">§91.</p>

```
Pañcasatāni caṇḍāla-purise purasodhake;
```

```
Duvesatāni caṇḍāla-purise vaccasodhake.
```

<p rend="hangnum">§92.</p>

```
Diyaḍḍhasatacaṇḍāle, matanīhārake’pi ca;
```

```
Susāna gopacaṇḍāle, tattakeyeva ādisi.
```

<p rend="hangnum">§93.</p>

```
Tesaṃ gāmaṃ nivesesi, susānā pacchimuttare;
```

```
Yathā vihitakammāni, tāni niccaṃ akaṃsute.
```

<p rend="hangnum">§94.</p>

```
Tassa caṇḍālagāmassa, pubbuttaradisāya tu;
```

```
Nīcasusānakaṃ nāma, caṇḍālānamakārayi.
```

<p rend="hangnum">§95.</p>

```
Tassuttare susānassa, pāsāṇapabbatantare;
```

```
Āvāsapālijhādhānaṃ, tadā āsi nivesitā.
```

<p rend="hangnum">§96.</p>

```
Taduttare <pb ed="M" n="0.0064" /> disābhāge, yāva gāmaṇi vāpiyā;
```

```
Tāpasānaṃ anekesaṃ, assamo āsi kārito.
```

<p rend="hangnum">§97.</p>

```
Tasseva ca susānassa, puratthimadisāya tu;
```

```
Jotiyassa nigaṇṭhassa, gharaṃ kāresi bhūpati.
```

<p rend="hangnum">§98.</p>

```
Tasmiṃyeva desasmiṃ, nigaṇṭho girināmako;
```

```
Nānāpāsaṇḍakā ceva, vasiṃsu samaṇā bahū.
```

<p rend="hangnum">§99.</p>

```
Tattheva ca devakulaṃ, akāresi mahīpati;
```

```
Kubhaṇḍassa nigaṇṭhassa, taṃnāmakamahositaṃ.
```

<p rend="hangnum">§100.</p>

```
Tato tu pacchime bhāge, jhādhapālipuratthime;
```

```
Micchādiṭṭhikulānaṃ tu, vasī pañcasataṃ tahiṃ.
```

<p rend="hangnum">§101.</p>

```
Paraṃ jotiyagehamhā, oraṃ gāmaṇi vāpiyā;
```

```
So paribbājakārāmaṃ, kārāpesi tatheva ca.
```

<p rend="hangnum">§102.</p>

```
Ājīvakānaṃ gehañca, brāhmaṇavaṭṭameva ca;
```

```
Sivikā sotthisālā ca, akāresi tahiṃ tahiṃ.
```

<p rend="hangnum">§103.</p>

```
Dasavassābhiseko so, gāmasīmā nivesayi;
```

```
Laṃkādīpamhi sakale, laṃkindo paṇḍukābhayo.
```

<p rend="hangnum">§104.</p>

```
So kālavelacittehi, dissamānehi bhūpati;
```

```
Sahā’nu bhosi sampatiṃ, yakkhabhūtasahāya vā.
```

<p rend="hangnum">§105.</p>

```
Paṇḍukābhayarañño ca, abhayassa ca antare;
```

```
Rājasuññāni vassāni, ahesuṃ dasasatta ca.
```

<p rend="hangnum">§106.</p>

```
So paṇḍukābhayamahīpati sattatiṃsa–
```

```
Vasso’dhigamma dhitimā dharaṇī patittaṃ;
```

```
Ramme anunamanurādhapure samiddhe;
```

```
Vassāni akārayi rajjametthāti.
```

Sujanappasādasaṃvegatthāya kate mahāvaṃse

Paṇḍukābhayābhisekonāma

Dasamo paricchedo.

### Ekādasama pariccheda

#### Devānaṃpiyatissābhiseko

<p rend="hangnum">§1.</p>

```
Tassaccaye <pb ed="M" n="0.0065" /> tassa suto, muṭasivo’ti vissuto;
```

```
Suvaṇṇapāliyā putto, patto rajjamanākulaṃ.
```

<p rend="hangnum">§2.</p>

```
Mahāmeghavanuyyānaṃ, nāmanugaguṇoditaṃ;
```

```
Phalapupphatarupetaṃ, so rājā kārayi subhaṃ.
```

<p rend="hangnum">§3.</p>

```
Uyyānaṭhānaggahaṇe, mahāmegho akālajo;
```

```
Pāvassitena uyyānaṃ, mahāmeghavanaṃ ahu.
```

<p rend="hangnum">§4.</p>

```
Saṭṭhivassāni muṭasivo, rājā rājjamakārayi;
```

```
Anurādhe puravare, laṃkā bhuvadane subhe.
```

<p rend="hangnum">§5.</p>

```
Tassa puttā dasā’hesuṃ, aññamaññahitesino;
```

```
Duve dhītā cā’nukulā, kulānucchavikā ahū.
```

<p rend="hangnum">§6.</p>

```
Devānaṃ piyatissoti, vissuto dutiyo suto;
```

```
Tesu bhātūsu sabbesu, puññāpaññādhiko ahu.
```

<p rend="hangnum">§7.</p>

```
Devānaṃ piyatisso so, rājā’si pituaccaye;
```

```
Tassā’bhisekena samaṃ, bahūna’cchariyāna’huṃ.
```

<p rend="hangnum">§8.</p>

```
Laṃkādīpamhi sakale, nidhayo ratanāni ca;
```

```
Antoṭhitāni uggantvā, pathavītalamāruhuṃ.
```

<p rend="hangnum">§9.</p>

```
Laṃkādīpasamīpamhi, bhinnanāvāgatāni ca;
```

```
Tatrajātāni ca thalaṃ, ratanāni samāruhuṃ.
```

<p rend="hangnum">§10.</p>

```
Chātapabbatapādamhi, tisso ca veḷuyaṭṭhiyo;
```

```
Jātārathapatodena, samānā parimāṇato.
```

<p rend="hangnum">§11.</p>

```
Tāsu ekālatāyaṭṭhi, rajatā’bhā tahiṃ latā;
```

```
Suvaṇṇāvaṇṇārucirā, dissantetā manoramā.
```

<p rend="hangnum">§12.</p>

```
Ekā kusumā yaṭṭhītu, kusumāni tahiṃ pana;
```

```
Nānāni nānāvaṇṇāni, dissante’ti phuṭāni ca.
```

<p rend="hangnum">§13.</p>

```
Ekāsakuṇayaṭṭhitu<pb ed="M" n="0.0066" />, tahiṃ pakkhimigā bahū;
```

```
Nānā ca nānāvaṇṇā ca, sajīvā viya dissare.
```

<p rend="hangnum">§14.</p>

```
Bhayagajarathāmalakā, valayaṅguliveṭhakā;
```

```
Kakudhaphalāpākatikā, iccetā aṭṭhajātiyo.
```

<p rend="hangnum">§15.</p>

```
Muttāsamudā uggantvā, tīre vaṭṭi viya ṭhitā;
```

```
Devānaṃ piyatissassa, sabbaṃ puññavijambhitaṃ.
```

<p rend="hangnum">§16.</p>

```
Indanīlaṃ veḷuriyaṃ, lohitaṅkamaṇidhi’me;
```

```
Rajatāni pane’tāni, muttā tā tāvayaṭṭhiyo.
```

<p rend="hangnum">§17.</p>

```
Sattahabbhantareyeva, rañño santikamāharuṃ;
```

```
Tāni disvā patīto so, rājā iti vicintayi.
```

<p rend="hangnum">§18.</p>

```
Ratanāni anagghāni, dhammāsoko imānime;
```

```
Sahāyo’rahatenā’ñño, tassa dassaṃ imāna’to.
```

<p rend="hangnum">§19.</p>

```
Devānaṃ piyatisso ca, dhammāsoko ca te ime;
```

```
Dve adiṭṭhasahāyāhi, cirappabhuti bhūpati.
```

<p rend="hangnum">§20.</p>

```
Bhāgineyyaṃ mahāriṭṭhaṃ, amaccaṃ pamukhaṃ tato;
```

```
Dijaṃ amaccaṃ gaṇataṃ, rājā te caturo jane.
```

<p rend="hangnum">§21.</p>

```
Dūto katvāna pāhesi, baloghaparivārite;
```

```
Gāhā petvā anagghāni, ratanāni imāni so.
```

<p rend="hangnum">§22.</p>

```
Maṇijātī ca tisso tā, tisso ca rathayaṭṭhiyo;
```

```
Saṅkhañca dakkhiṇāvattaṃ, muttā jātī ca aṭṭha tā.
```

<p rend="hangnum">§23.</p>

```
Āruyha jambukolamhi, nāvaṃ sattadinena te;
```

```
Sukhena titthaṃ laddhāna, sattāhena tato puna.
```

<p rend="hangnum">§24.</p>

```
Pāṭaliputtaṃ gantvāna, dhammāsokassa rājino;
```

```
Adaṃsu paṇṇākārete, disvā tāni pasīdi so.
```

<p rend="hangnum">§25.</p>

```
Ratanāni’disānettha, natthi me iti cintiya;
```

```
Adā senāpatiṭṭhānaṃ, tuṭṭho’riṭṭhassa bhūpati.
```

<p rend="hangnum">§26.</p>

```
Porohiccabrāhmaṇassa, daṇḍanāyataṃ pana;
```

```
Adāsi tassā’maccassa, seṭṭhittaṃ gaṇakassa tu.
```

<p rend="hangnum">§27.</p>

```
Tesaṃ anappake bhoge, datvā vāsagharāni ca;
```

```
Mahāmaccehi mantento, passitvā paṭipābhataṃ.
```

<p rend="hangnum">§28.</p>

```
Vālabījanī <pb ed="M" n="0.0067" /> muṇhisaṃ, khaggaṃ chattañca pādukaṃ;
```

```
Moḷiṃ vataṃ sapāmaṅgaṃ, bhiṅkāraṃ haricandanaṃ.
```

<p rend="hangnum">§29.</p>

```
Adhovimaṃ vatthakoṭiṃ, mahagghaṃ hatthapuñchaniṃ;
```

```
Nāgā’haṭaṃ añjanañca, aruṇābhañca mattikaṃ.
```

<p rend="hangnum">§30.</p>

```
Anotattodakañceva, gaṅgāsalilameva ca;
```

```
Saṅkhañca nandiyāvaṭṭaṃ, vaḍḍhamānaṃ kumārikaṃ.
```

<p rend="hangnum">§31.</p>

```
Hemabhojanakaṇḍañca, sivikañca mahārahaṃ;
```

```
Harīṭakaṃ āmalakaṃ, mahagghaṃ amatosadhaṃ.
```

<p rend="hangnum">§32.</p>

```
Sukāhaṭānaṃ sālīnaṃ, saṭṭhivāhasatāni ca;
```

```
Abhiseko pakaraṇaṃ, parivāravisesitaṃ.
```

<p rend="hangnum">§33.</p>

```
Datvā kāle bhahāyassa, paṇṇākāre narissaro;
```

```
Dūte pāhesisaddhamma-paṇṇākāramimampica.
```

<p rend="hangnum">§34.</p>

```
Ahaṃ buddhañca dhammañca, saṅghañca saraṇaṃ gato;
```

```
Upāsakattaṃ desesiṃ, sakyaputtassa sāsane.
```

<p rend="hangnum">§35.</p>

```
Tvampimāni ratanāni, uttamāni naruttama;
```

```
Cittaṃ pasādayitvāna, saddhāya saraṇaṃ vaja.
```

<p rend="hangnum">§36.</p>

```
‘‘Karotha me sahāyassa, abhisekaṃ puno’’ iti;
```

```
Vatvā sahayā’maccete, sakkaritvā ca pesayi.
```

<p rend="hangnum">§37.</p>

```
Pañcamāse vasitvāna, te maccā’tivasakkatā;
```

```
Vesākhasukkhapakkhādi-dine dūtā viniggatā.
```

<p rend="hangnum">§38.</p>

```
Tāmalittiyamāruyha, nāvaṃ tejambukolake;
```

```
Oruyha kūpaṃ passiṃsu, patvā dvādasiyaṃ idha.
```

<p rend="hangnum">§39.</p>

```
Adaṃsu paṇṇākāre te, dūtā laṃkādīpassate;
```

```
Tesaṃ mahantaṃ sakkāraṃ, laṃkāpati akārayi.
```

<p rend="hangnum">§40.</p>

```
Te maggasiramāsassa, ādicandodayejine;
```

```
Abhisittañca laṃkindaṃ, amaccā sāmibhattino.
```

<p rend="hangnum">§41.</p>

```
Dhammāsokassa vacanaṃ, vatvā sāmi hiteratā;
```

```
Punopi abhisiñciṃsu, laṃkāhitasukherataṃ.
```

<p rend="hangnum">§42.</p>

```
Vesākhe <pb ed="M" n="0.0068" /> narapati puṇṇamāyamevaṃ;
```

```
Devānaṃ piyavacano pagūḷanāmo;
```

```
Laṃkāyaṃ pavītatapīti ussavāyaṃ;
```

```
Attānaṃ janasukhado’bhisecayī soti.
```

Sujanappasādasaṃvegatthāya kate mahāvaṃse

Devānaṃpiyatissābhisekonāma

Ekādasamo paricchedo.

### Dvādasama pariccheda

#### Nānādesapasādo

<p rend="hangnum">§1.</p>

```
Thero moggaliputto so, jinasāsana jotako;
```

```
Niṭṭhāpetvāna saṃgītiṃ, pekkhamāno anāgataṃ.
```

<p rend="hangnum">§2.</p>

```
Sāsanassa patiṭṭhānaṃ, paccantesu avekkhiya;
```

```
Pesesi kattike māse, tete there tahiṃ tahiṃ.
```

<p rend="hangnum">§3.</p>

```
Theraṃ kasmīragandhāraṃ, majjhantikamapesayi;
```

```
Apesayī mahādeva-ttheraṃ mahisamaṇḍalaṃ.
```

<p rend="hangnum">§4.</p>

```
Vanavāsiṃ apesayi, theraṃ rakkhitanāmakaṃ;
```

```
Tathā’parantakaṃ yona-dhammarakkhitanāmakaṃ.
```

<p rend="hangnum">§5.</p>

```
Mahāraṭṭhaṃ mahādhamma-rakkhitatthera nāmakaṃ;
```

```
Mahārakkhita theraṃ taṃ, yona lokamapesayi.
```

<p rend="hangnum">§6.</p>

```
Pesesi majjhimaṃ theraṃ, himavantapadesakaṃ;
```

```
Suvaṇṇabhūmiṃ there dve, soṇamuttara meva ca.
```

<p rend="hangnum">§7.</p>

```
Mahāmahindattheraṃ taṃ, thera iṭṭiyamuttiyaṃ;
```

```
Sambalaṃ bhaddasālañca, sake saddhivihārike.
```

<p rend="hangnum">§8.</p>

```
Laṃkādīpe <pb ed="M" n="0.0069" /> manuññamhi, manuññaṃ jinasāsanaṃ;
```

```
Patiṭṭhāpetha tumhe’ti, pañca there apesayi.
```

<p rend="hangnum">§9.</p>

```
Tadā kasmīragandhāre, pakkaṃ sassaṃ mahiddhiko;
```

```
Aravālo nāgarājā, vassaṃ karakasaññitaṃ.
```

<p rend="hangnum">§10.</p>

```
Vassā petvā samuddasmiṃ, sabbaṃ khipatidāruṇo;
```

```
Tatra majjhantikatthero, khippaṃ gantvā vihāyasā.
```

<p rend="hangnum">§11.</p>

```
Aravāladahevāri-piṭṭhe caṅkamanādike;
```

```
Akāsi disvā taṃnāgā, ruṭṭhārañño nivedayuṃ.
```

<p rend="hangnum">§12.</p>

```
Nāgarājā’tharuṭṭho so, vividhā bhisikā’kari;
```

```
Vātā mahantā vāyanti, megho gajjati vassati.
```

<p rend="hangnum">§13.</p>

```
Phalantya’saniyo vijju, niccharanti tato tato;
```

```
Mahiruhā pabbatānaṃ, kūṭāni papatanti ca.
```

<p rend="hangnum">§14.</p>

```
Virūparūpā nāgā ca, bhiṃsāpenti samantato;
```

```
Sayaṃ dhupāyati jalati, akkosanto anekadhā.
```

<p rend="hangnum">§15.</p>

```
Sabbaṃ taṃ iddhiyā thero, paṭibāhiya bhiṃsanaṃ;
```

```
Avoca nāgarājaṃ taṃ, dassento balamuttamaṃ.
```

<p rend="hangnum">§16.</p>

```
Sadeva kopi ce loko, āgantvā tāsayeyya maṃ;
```

```
Na me paṭibalo assa, janetuṃ bhayabheravaṃ.
```

<p rend="hangnum">§17.</p>

```
Sace’pi tvaṃ mahiṃ sabbaṃ, sasamuddaṃ sapabbataṃ;
```

```
Ukkhipitvā mahānāga, khipeyyāsi mamo’pari.
```

<p rend="hangnum">§18.</p>

```
Neva me sakkuṇeyyāsi, janetuṃ bhayabheravaṃ;
```

```
Aññadatthu tave‘va’ssa, vighāto uragādhipa.
```

<p rend="hangnum">§19.</p>

```
Taṃsutvā nimmadassa’ssa, thero dhammamadesayi;
```

```
Tato saraṇasīlesu, nāgarājā patiṭṭhahi.
```

<p rend="hangnum">§20.</p>

```
Tatheva caturāsīti-sahassāni bhujaṅgamā;
```

```
Himavanteva gandhabbā, yakkhā kumbhaṇḍakā bahū.
```

<p rend="hangnum">§21.</p>

```
Paṇḍako nāma yakkho tu, saddhiṃhārita yakkhiyā;
```

```
Pañcasatehi puttehi, phalaṃ pāpuṇi ādikaṃ.
```

<p rend="hangnum">§22.</p>

```
‘‘Mā’’dāni <pb ed="M" n="0.0070" /> kodhaṃ janiyittha, ito uddhaṃ yathāpure;
```

```
Sasaghātañca mā’kattha, sukhakāmāhi pāṇino.
```

<p rend="hangnum">§23.</p>

```
Karotha mettaṃ sattesu, vasantu manujā sukhaṃ;
```

```
Iti tenā’nusiṭṭhā te, tatheva paṭipajjisuṃ.
```

<p rend="hangnum">§24.</p>

```
Tato ratanapallaṅke, theraṃ so uragādhipo;
```

```
Nisīdāpiya aṭṭhāsi, bījamāno tadantike.
```

<p rend="hangnum">§25.</p>

```
Tadā kasmīragandhāra-vāsino manujā’gatā;
```

```
Nāgarājassa pūjatthaṃ, mantvā theraṃ mahiddhikaṃ.
```

<p rend="hangnum">§26.</p>

```
Theramevā’bhi vādetvā, ekamantaṃ nisīdisuṃ;
```

```
Tesaṃ dhammamadesesi, thero āsivisopamaṃ.
```

<p rend="hangnum">§27.</p>

```
Asītiyā sahassānaṃ, dhammābhisamayo ahu;
```

```
Satasahassa purisā, pabbajuṃ therasantike.
```

<p rend="hangnum">§28.</p>

```
Tatoppabhupati kasmira-gandhāraṃ te idānipi;
```

```
Āsuṃ kāsāva pajjotā, vatthuttayaparāyanā.
```

<p rend="hangnum">§29.</p>

```
Gantvā mahādevatthero, desaṃ mahisamaṇḍalaṃ;
```

```
Suttantaṃ devadūtaṃ so, kathesi janamajjhago.
```

<p rend="hangnum">§30.</p>

```
Cattālīsa sahassāni, dhammacakkhuṃ visodhayuṃ;
```

```
Cattālīsa sahassāni, pabbajiṃsu tadantike.
```

<p rend="hangnum">§31.</p>

```
Gantvā’tha rakkhitatthero, vanavāsiṃ nabhe ṭhito;
```

```
Saṃyuttamanamataggaṃ, kathesi janamajjhago.
```

<p rend="hangnum">§32.</p>

```
Saṭṭhi narasahassānaṃ, dhammābhisamayo ahu;
```

```
Sattatiṃsa sahassāni, pabbajiṃsu tadantike.
```

<p rend="hangnum">§33.</p>

```
Vihārānaṃ pañcasataṃ, tasmiṃdese patiṭṭhahi;
```

```
Patiṭṭhāpesi tatthevaṃ, thero so jinasāsanaṃ.
```

<p rend="hangnum">§34.</p>

```
Gantvā’parantakaṃ thero, yonako dhammarakkhito;
```

```
Aggikkhandhopamaṃ suttaṃ, kathetvā janamajjhago.
```

<p rend="hangnum">§35.</p>

```
Sattatiṃsa sahassāni, pāṇe tattha samāgate;
```

```
Dhammāmatamapāyesi, dhammā dhammesu kovido.
```

<p rend="hangnum">§36.</p>

```
Purisānañca sahassañca, itthiyo ca tato’dhikā;
```

```
Khattiyānaṃ kulāyeva, nikkhamitvāna pabbajuṃ.
```

<p rend="hangnum">§37.</p>

```
Mahāraṭṭhamisī <pb ed="M" n="0.0071" /> gantvā, so mahādhammarakkhito;
```

```
Mahānāradakassapavhaṃ, jātakaṃ kathayī tahiṃ.
```

<p rend="hangnum">§38.</p>

```
Maggaphalaṃ pāpuṇiṃsu, caturāsīti sahassakā;
```

```
Terasantu sahassāni, pabbajiṃsu tadantike.
```

<p rend="hangnum">§39.</p>

```
Gantvāna yonavisayaṃ, so mahādhammarakkhito isi;
```

```
Kāḷakārāma suttantaṃ, kathesi janamajjhago.
```

<p rend="hangnum">§40.</p>

```
Pāṇasata sahassāni, sahassāni ca sattati;
```

```
Maggaphalaṃ pāpuṇiṃsu, dasa sahassāni pabbajuṃ.
```

<p rend="hangnum">§41.</p>

```
Gantvā catūhi therehi, desesi majjhimo isi;
```

```
Himavantapadesasmiṃ, dhammacakkapavattanaṃ.
```

<p rend="hangnum">§42.</p>

```
Maggaphalapāpuṇiṃsu, asītipāṇa koṭiyo;
```

```
Visuṃ te pañcaraṭṭhāni, pañcatherā pasādayuṃ.
```

<p rend="hangnum">§43.</p>

```
Purisasatasahassāni, ekekasseva santike;
```

```
Pabbajiṃsu pasādena, sammāsambuddha sāsane.
```

<p rend="hangnum">§44.</p>

```
Saddhiṃ uttaratherena, soṇatthero mahiddhiko;
```

```
Suvaṇṇabhūmiṃ agamā, tasmiṃ tu samaye pana.
```

<p rend="hangnum">§45.</p>

```
Jāte jāte rājagehe, dārake ruddarakkhasī;
```

```
Samuddato nikkhamitvā, bhakkhitvā pana gacchati.
```

<p rend="hangnum">§46.</p>

```
Tasmiṃ khaṇe rājagehe,
```

```
Jāto hoti kumārako;
```

```
There manussā passitvā,
```

```
Rakkhasānaṃ sahāyakā.
```

<p rend="hangnum">§47.</p>

```
Iti cintiya māretuṃ, sā yuvā upasaṅkamuṃ;
```

```
‘‘Kimetanti’’ca pucchitvā, theraṃ te eva māhute.
```

<p rend="hangnum">§48.</p>

```
Samaṇā mayaṃ himavantā, na rakkhasi sahāyakā;
```

```
Rakkhasī sā saparisā, nikkhantā hoti sāgarā.
```

<p rend="hangnum">§49.</p>

```
Taṃ disvāna mahārāvaṃ, viraviṃsu mahājanā;
```

```
Diguṇe rakkhase thero, māpayitvā bhayānake.
```

<p rend="hangnum">§50.</p>

```
Taṃ <pb ed="M" n="0.0072" /> rakkhasiṃ saparisaṃ, parikkhipi samantato;
```

```
Idaṃ imehi uddhanti, mantvā bhītā palāyisā.
```

<p rend="hangnum">§51.</p>

```
Tassa desassa ārakkhaṃ, ṭhapetvāna samantato;
```

```
Tasmiṃ samāgame thero, brahmajālamadesayi.
```

<p rend="hangnum">§52.</p>

```
Saraṇesu ca sīlesu, aṭṭhaṃsu bahavo janā;
```

```
Saṭṭhiyā tu sahassānaṃ, dhammābhisamayo ahu.
```

<p rend="hangnum">§53.</p>

```
Aḍḍhuḍḍhāni sahassāni, pabbajuṃ kuladārakā;
```

```
Pabbajiṃsu diyaḍḍhantu, sahassaṃ kuladhītaro.
```

<p rend="hangnum">§54.</p>

```
Tatoppabhuti sañjāte, rājagehe kumārake;
```

```
Nāmaṃ kariṃsu rājāno, soṇuttara sanāmake.
```

<p rend="hangnum">§55.</p>

```
Mahājanassāpi jinassa kaḍḍhanaṃ;
```

```
Vihāya pattaṃ amataṃ sukhampite;
```

```
Kariṃsu lokassa hitaṃ tahiṃ tahiṃ;
```

```
Bhaveyya yo lokahite pamādavāti.
```

Sujanappasāda saṃvegatthāya kate mahāvaṃse

Nānādesapasādo nāma dvādasamo paricchedo.

### Terasama pariccheda

#### Mahindāgamano

<p rend="hangnum">§1.</p>

```
Mahāmahindatthero so, tadā dvādasavassiko;
```

```
Upajjhāyena āṇatto, saṅghena ca mahāmatī.
```

<p rend="hangnum">§2.</p>

```
Laṃkādīpaṃ pasādetuṃ,
```

```
Kālaṃ pekkhaṃ vicintayī;
```

```
‘‘Vuḍḍho muṭasivo rājā,
```

```
Rājā hotu suto’’ iti.
```

<p rend="hangnum">§3.</p>

```
Tadantare <pb ed="M" n="0.0073" /> ñātigaṇaṃ, daṭṭhuṃ katvāna mānasaṃ;
```

```
Upajjhāyañca saṅghañca, vanditvā puccha bhūpatiṃ.
```

<p rend="hangnum">§4.</p>

```
Ādāya caturo there, saṅghamittāya atrajaṃ;
```

```
Sumanaṃ sāmaṇerañca, chaḷābhiññaṃ mahiddhikaṃ.
```

<p rend="hangnum">§5.</p>

```
Ñātīnaṃ saṅgahaṃ kātuṃ, agamā dakkhiṇāgiriṃ;
```

```
Tato tattha carantassa, chammāsā samatikkamuṃ.
```

<p rend="hangnum">§6.</p>

```
Kamena vedisagiriṃ, nagaraṃ mātudeviyā;
```

```
Sampatvā mataraṃ passi, devī disvā piyaṃ sutaṃ.
```

<p rend="hangnum">§7.</p>

```
Bhojayitvā saparisaṃ, attanāyeva kāritaṃ;
```

```
Vihāraṃ cetiyagiriṃ, theraṃ āropayī subhaṃ.
```

<p rend="hangnum">§8.</p>

```
Avantiraṭṭhaṃ bhuñjanto, pitarā dinnamattano;
```

```
So asoka kumāro hi, ujjenīgamanā purā.
```

<p rend="hangnum">§9.</p>

```
Vedise nagare vāsaṃ, upagantvā tahiṃ subhaṃ;
```

```
Devinnāma labhitvāna, kumāriṃ seṭṭhidhītaraṃ.
```

<p rend="hangnum">§10.</p>

```
Saṃvāsaṃ tāya kappesi, gabbhaṃ gaṇhiya tena sā;
```

```
Ujjeniyaṃ kumāraṃ taṃ, mahindaṃ janayī subhaṃ.
```

<p rend="hangnum">§11.</p>

```
Vassadvayamatikkamma, saṅghamittañca dhītaraṃ;
```

```
Tasmiṃ kāle vasati sā, vedise nagare tahiṃ.
```

<p rend="hangnum">§12.</p>

```
Thero tattha nisīditvā, kālaññū iti cintayi;
```

```
Pitarā me samāṇattaṃ, abhiseka mahussavaṃ.
```

<p rend="hangnum">§13.</p>

```
Devānaṃpiyatisso so, mahārājā’nubhotu ca;
```

```
Vatthuttayaguṇe cāpi, sutvā jānātu dūhato.
```

<p rend="hangnum">§14.</p>

```
Ārohatu missanagaṃ, jeṭṭhamāsassu’posathe;
```

```
Tadaheva gamissāma, laṃkādīpavaraṃ mayaṃ.
```

<p rend="hangnum">§15.</p>

```
Mahindo upasaṅkamma, mahindatthera muttamaṃ;
```

```
Yāhi laṃkaṃ pasādetuṃ, sambuddhenā’si byākato.
```

<p rend="hangnum">§16.</p>

```
Mayampi tatthupatthambhā, bhavissāmā’ti abravi;
```

```
Deviyā bhaginī dhītu-putto bhaṇḍuka nāmako.
```

<p rend="hangnum">§17.</p>

```
Therena deviyā dhammaṃ, sutvā desitameva tu;
```

```
Anāgāmiphalaṃ patvā, vasi therassa santike.
```

<p rend="hangnum">§18.</p>

```
Tattha <pb ed="M" n="0.0074" /> māsaṃ vasitvāna, jeṭṭhamāsassu’ posathe;
```

```
Thero catūhi therehi, sumanenā’tha bhaṇḍunā.
```

<p rend="hangnum">§19.</p>

```
Saddhiṃ tena gahaṭṭhena, na rato ñātihetunā;
```

```
Tasmā vihārā ākāsaṃ, uggantvā so mahiddhiko.
```

<p rend="hangnum">§20.</p>

```
Khaṇeneva idhāgamma, ramme missaka pabbate;
```

```
Aṭṭhāsi vilukūṭamhi, rucirambatthale vare.
```

<p rend="hangnum">§21.</p>

```
Laṃkāpasāda guṇena viyākato so;
```

```
Laṃkāhitāya muninā sayitena ante;
```

```
Laṃkāya satthusadiso hitahetu tassā;
```

```
Laṃkāmarūhi mahito’bhinisīdi tattāti.
```

Sujanappasādasaṃvegatthāya kate mahāvaṃse

Mahindāgamano nāma

Terasamo paricchedo.

### Cuddasama pariccheda

#### Nagarappavesano

<p rend="hangnum">§1.</p>

```
Devānaṃpiyatisso so, rājā salilakīḷitaṃ;
```

```
Datvā nagaravāsīnaṃ, migavaṃ kīḷituṃ agā.
```

<p rend="hangnum">§2.</p>

```
Cattālīsasahassehi, narehi parivārito;
```

```
Dhāvanto padasāyeva, agamā missakaṃ nagaṃ.
```

<p rend="hangnum">§3.</p>

```
There dassetumicchanto, devo tasmiṃ mahīdhare;
```

```
Gumbhaṃbhakkhayamāno’va, aṭṭhā gokaṇṇarūpavā.
```

<p rend="hangnum">§4.</p>

```
Rājā disvā ‘‘pamattaṃ taṃ, na yuttaṃ vijjhituṃ’’ iti;
```

```
Jiyā saddamakādhāpi, gokaṇṇo pabbatantaraṃ.
```

<p rend="hangnum">§5.</p>

```
Rājā’nudhāvi <pb ed="M" n="0.0075" /> sodhiṃ, therānaṃ santikaṃ gato;
```

```
There diṭṭhe narindena, sayamantaradhāyiso.
```

<p rend="hangnum">§6.</p>

```
Thero ‘‘bahūsu diṭṭhesu, atibhāyissatī’’ tiso;
```

```
Attānameva dassesi, passitvā taṃ mahīpatiṃ.
```

<p rend="hangnum">§7.</p>

```
Bhīto aṭṭhāsi taṃ thero, ‘‘ehi tissāti abravi;
```

```
Tissā’ti vacaneneva, rājā yakkho’’ti cintayī.
```

<p rend="hangnum">§8.</p>

```
Samaṇā mayaṃ mahārāja, dhammarājassa sāvakā;
```

```
Tameva anukampāya, jambudīpā idhāgatā.
```

<p rend="hangnum">§9.</p>

```
Iccāha thero taṃ sutvā, rājā vītabhayo ahu;
```

```
Saritvā sakhīsandesaṃ, ‘‘samāṇā’’ iti nicchito.
```

<p rend="hangnum">§10.</p>

```
Dhanuṃ sarañca nikkhippa, upasaṅkamma taṃ isiṃ;
```

```
Sammodamāno therena, so nisīdi tadantike.
```

<p rend="hangnum">§11.</p>

```
Tadā tassa manussā te, āgamma parivārayuṃ;
```

```
Tadā sese cha dassesi, mahāthero sahāgate.
```

<p rend="hangnum">§12.</p>

```
Te disvā abravī rājā, ‘‘kadā’’ me āgatā iti;
```

```
‘‘Mayā saddhiṃ’’ti therena, vutte pucchi idaṃ puna.
```

<p rend="hangnum">§13.</p>

```
‘‘Santi īdisakā aññe, jambudīpe yatī’’ iti;
```

```
Āha ‘‘kāsāvapajjo to, jambudīpo tahiṃ pana.
```

<p rend="hangnum">§14.</p>

```
Tevijjā iddhippattā ca, cetopariyakovidā;
```

```
‘‘Dibbasotā’rahanto ca, bahū buddhassa sāvakā’’.
```

<p rend="hangnum">§15.</p>

```
Pucchi ‘‘kenāgatatthā’’ti, na thalena na vārinā;
```

```
Āgatamhā’’ti vutte so, vijāni nabhasāgamaṃ.
```

<p rend="hangnum">§16.</p>

```
Vīmaṃsaṃso mahāpañño, kaṇhaṃ pañhamapucchitaṃ;
```

```
Puṭṭho puṭṭho viyākāsi, taṃtaṃ pañhaṃ mahīpati.
```

<p rend="hangnum">§17.</p>

```
Rukkhoyaṃ rājakinnāmo, añño nāma ayaṃ taru;
```

```
Imaṃ muñciya attha’mbo, santi ambatarū bahuṃ.
```

<p rend="hangnum">§18.</p>

```
Imañca ambaṃ teca’mbe, muñciyatthi mahīruhā;
```

```
Santi bhante bahu rukkhā, anambāpana te taru.
```

<p rend="hangnum">§19.</p>

```
Aññe <pb ed="M" n="0.0076" /> ambe anambe ca, muñciya’tthi mahīruhā;
```

```
Ayaṃ bhante ambarukkho, paṇḍito’si narissara.
```

<p rend="hangnum">§20.</p>

```
Santi te ñātakā rāja, santi bhante bahujjanā;
```

```
Santi aññātakā rāja, santi te ñātito bahū.
```

<p rend="hangnum">§21.</p>

```
Ñātake te ca aññe ca, muñciya’ññopi atthi nu;
```

```
‘‘Bhante’’ hameva sādhu tvaṃ, paṇḍito’si narissara.
```

<p rend="hangnum">§22.</p>

```
Paṇḍito’ti viditvāna, cūḷahatthipadopamaṃ;
```

```
Suttantaṃ desayī thero, mahīpassa mahāmatī.
```

<p rend="hangnum">§23.</p>

```
Desanāpariyosāne, saddhiṃ tehi narehi so;
```

```
Cattālīsasahassehi, saraṇesu patiṭṭhahi.
```

<p rend="hangnum">§24.</p>

```
Bhattā’bhīhāraṃ sāyanhe, rañño abhiharuṃ tadā;
```

```
‘‘Na bhuñjissa’’nti dāni me, iti janammi bhūpati.
```

<p rend="hangnum">§25.</p>

```
Pucchituṃyeva yuttanti, bhattenā’pucchite isi;
```

```
Na bhuñjāma idānī’ti, vutte kālañca pucchiso.
```

<p rend="hangnum">§26.</p>

```
Kālaṃ vutte’bravi evaṃ, ‘‘gacchāma nagaraṃ’’iti;
```

```
Tuvaṃ gaccha mahārāja, vasissāma mayaṃ idha.
```

<p rend="hangnum">§27.</p>

```
Evaṃ sati kumāro’yaṃ, amhehi saha gacchatu;
```

```
Ayañhi āgataphalo, rāja viññātasāsano.
```

<p rend="hangnum">§28.</p>

```
Apekkhamāno pabbajjaṃ, vasata’mhākamantike;
```

```
Idāni pabbajessāma, imaṃ tvaṃ gaccha bhūmipa.
```

<p rend="hangnum">§29.</p>

```
Pāto rathaṃ pesayissaṃ, tumhe tattha ṭhitā puraṃ;
```

```
Yāthā’ti there vanditvā, bhaṇḍuṃnetva’ka mantakaṃ.
```

<p rend="hangnum">§30.</p>

```
Pucchi therādhikāraṃso, rañño sabbamabhāsi so;
```

```
Theraṃ ñatvā’ti tuṭṭhoso, ‘‘lābhā me’’iti cintayi.
```

<p rend="hangnum">§31.</p>

```
Bhaṇḍussa gīhibhāvena, gatāsaṅko narissaro;
```

```
Aññāsi narabhāvaṃ so, ‘‘pabbājema imaṃ’’ iti.
```

<p rend="hangnum">§32.</p>

```
Thero taṃ gāmasīmāyaṃ, tasmiṃyeva khaṇe akā;
```

```
Bhaṇḍukassa kumārassa, pabbajjamupasampadaṃ.
```

<p rend="hangnum">§33.</p>

```
Tasmiṃyeva <pb ed="M" n="0.0077" /> khaṇe so ca, arahattamapāpuṇi;
```

```
Sumanaṃ sāmaṇeraṃ taṃ, thero āmantayī tato.
```

<p rend="hangnum">§34.</p>

```
Dhammasavanakālaṃ tvaṃ, ghosehī’’ti apucchiso;
```

```
Sāvento kittakaṃ ṭhānaṃ, bhante ghosema’haṃ iti.
```

<p rend="hangnum">§35.</p>

```
‘‘Sakalaṃ tambapaṇṇī’’ti, vutte therena iddhiyā;
```

```
Sāvento sakalaṃ laṃkaṃ, dhammakālamaghosayī.
```

<p rend="hangnum">§36.</p>

```
Rājā nāgacatutteso, soṇṇipasse nisīdiya;
```

```
Bhuñjanto taṃ ravaṃ sutvā, therantika mapesayi.
```

<p rend="hangnum">§37.</p>

```
‘‘Upaddavo nu atthī’’ti, āha natthi uddavo;
```

```
Sotuṃ sambuddhavacanaṃ, kālo ghosāpito iti.
```

<p rend="hangnum">§38.</p>

```
Sāmaṇera ravaṃ sutvā, bhummādevā aghosayuṃ;
```

```
Anukkamena so saddo, brahmalokaṃ samāruhi.
```

<p rend="hangnum">§39.</p>

```
Tena ghosena devānaṃ, sannipāto mahā ahu;
```

```
Samacittasuttaṃ desesi, thero tasmiṃ samāgame.
```

<p rend="hangnum">§40.</p>

```
Asaṃkhiyānaṃ devānaṃ, dhammābhisamayo ahu;
```

```
Bahū nāgā supaṇṇā ca, saraṇesu patiṭṭhayuṃ.
```

<p rend="hangnum">§41.</p>

```
Yathedaṃ sāriputtassa, suttaṃ therassa bhāsato;
```

```
Tathā mahindattherassa, ahu devasamāgamo.
```

<p rend="hangnum">§42.</p>

```
Rājā pabhā te pāhesi, rathaṃ sārathi so gato;
```

```
‘‘Ārohatha rathaṃ yāma, nagaraṃ’’ iti te’bravi.
```

<p rend="hangnum">§43.</p>

```
Nā’rohāma rathaṃ gaccha, gacchāma tava pacchato;
```

```
Iti vatvāna pesetvā, sārathiṃ sumanorathaṃ.
```

<p rend="hangnum">§44.</p>

```
Vehāsamabbhugantvā, te nagarassa puratthato;
```

```
Paṭhamatthūpaṭṭhānamhi, otariṃsu mahiddhikā.
```

<p rend="hangnum">§45.</p>

```
Therehi paṭhamotiṇṇa-ṭhānamhi katacetiyaṃ;
```

```
Ajjāpi vuccate tena, evaṃ paṭhamacetiyaṃ.
```

<p rend="hangnum">§46.</p>

```
Raññā theraguṇaṃ sutvā, sabbā antepuritthiyo;
```

```
Theradassanamicchiṃsu, yasmā tasmāmahīpati.
```

<p rend="hangnum">§47.</p>

```
Anto’va <pb ed="M" n="0.0078" /> rājavatthussa, rammaṃ kāresi maṇḍapaṃ;
```

```
Setehi vatthapupphehi, chāditaṃ samalaṅkataṃ.
```

<p rend="hangnum">§48.</p>

```
Uccaseyyāviramaṇaṃ, sutattā therasantike;
```

```
Kaṅkhī ‘‘uccāsane thero, nisīdideyyanunoti ca.
```

<p rend="hangnum">§49.</p>

```
Tadantare sārathi so, there disvā tahiṃ ṭhite;
```

```
Cīvaraṃ pārupante te, ativimhita mānaso.
```

<p rend="hangnum">§50.</p>

```
Gantvā rañño nivedesi, sutvā sabbaṃ mahīmati;
```

```
‘‘Nisajjaṃ na karissanti, pīṭhakesū’’ti nicchito.
```

<p rend="hangnum">§51.</p>

```
‘‘Susādhu bhummattharaṇaṃ, paññāpethā’’ti bhāsiya;
```

```
Gantvā paṭipathaṃ there, sakkaccaṃ abhivādiya.
```

<p rend="hangnum">§52.</p>

```
Mahāmahindattherassa, hatthato pattamādiya;
```

```
Sakkārapūjāvidhinā, puraṃ theraṃ pavesayi.
```

<p rend="hangnum">§53.</p>

```
Disvā āsanapaññattiṃ, nemittā byākaruṃ iti;
```

```
‘‘Gahitā pathavī’mehi, dīpe hessanti issarā.
```

<p rend="hangnum">§54.</p>

```
Narindo pūjayanto te, there antepuraṃ nayi;
```

```
Tattha te dussapīṭhesuṃ, nisīdiṃsu yathārahaṃ.
```

<p rend="hangnum">§55.</p>

```
Te yāgukhajjabhojjehi, sayaṃ rājā atappayi;
```

```
Niṭṭhite bhattakiccamhi, sayaṃ upanisīdiya.
```

<p rend="hangnum">§56.</p>

```
Kaniṭṭhassoparājassa, mahānāgassa jāyikaṃ;
```

```
Vasantiṃ rājagehe’va, pakkosā pesicā’nulaṃ.
```

<p rend="hangnum">§57.</p>

```
Āgamma anulādevī, pañca itthisatehi sā;
```

```
Therevandiya pūjetvā, ekamantamupāvisi.
```

<p rend="hangnum">§58.</p>

```
Petavatthuṃ vimānañca, saccasaṃyuttameva ca;
```

```
Desesi thero tā itthī, paṭhamaṃ phalamajjhaguṃ.
```

<p rend="hangnum">§59.</p>

```
Hiyyo diṭṭhamanussehi, sutvā theraguṇe bahū;
```

```
Theradassanamicchantā, samāgantvāna nāgarā.
```

<p rend="hangnum">§60.</p>

```
Rājadvāre mahāsaddaṃ, akaruṃ taṃ mahīpati;
```

```
Sutvā pucchiya jānitvā, āha tesaṃ hitatthiko.
```

<p rend="hangnum">§61.</p>

```
Sabbesaṃ <pb ed="M" n="0.0079" /> idha sambādho, sālāmaṅgalahatthino;
```

```
Sodhetha tattha dakkhanti, there’me nāgarā’iti.
```

<p rend="hangnum">§62.</p>

```
Sodhetvā hatthisālaṃ taṃ, vitānādīhi sajjukaṃ;
```

```
Alaṅkaritvā sayane, paññapesuṃ yathārahaṃ.
```

<p rend="hangnum">§63.</p>

```
Sathero tattha gantvāna, mahāthero nisīdiya;
```

```
So devadūtasuttantaṃ, kathesī kathiko mahā.
```

<p rend="hangnum">§64.</p>

```
Taṃ sutvāna pasīdiṃsu, nagarā te samāgatā;
```

```
Tesu pāṇasahassaṃtu, paṭhamaṃ phalamajjhagā.
```

<p rend="hangnum">§65.</p>

```
Laṃkādīpe so satthukappo akappo;
```

```
Laṃkādhiṭṭhāne dvīsu ṭhānesu thero;
```

```
Dhammaṃ bhāsitvā dīpabhāsāya evaṃ;
```

```
Saddhammo tāraṃ kārayī dīpadīpoti.
```

Sujanappasādasaṃvegatthāya kate mahāvaṃse

Nagarappavesano nāma

Cuddasamo paricchedo.

### Pañcadasama pariccheda

#### Mahāvihāra paṭiggahako

<p rend="hangnum">§1.</p>

```
Hatthisālāpi sambādhā, iti tattha samāgatā;
```

```
Te nandanavane ramme, dakkhiṇadvārato bahi.
```

<p rend="hangnum">§2.</p>

```
Rājuyyāne ghanacchāye, sītale nīlasaddale;
```

```
Paññāpesuṃ āsanāni, therānaṃ sādarā narā.
```

<p rend="hangnum">§3.</p>

```
Nikkhamma dakkhiṇadvārā, thero tattha nisīdi ca;
```

```
Mahākulīnā cā’gamma, itthiyo bahukā tahiṃ.
```

<p rend="hangnum">§4.</p>

```
Theraṃ <pb ed="M" n="0.0080" /> upanisīdiṃsu, uyyānaṃ pūrayantiyo;
```

```
Bālapaṇḍitasuttantaṃ, tāsaṃ thero adesayi.
```

<p rend="hangnum">§5.</p>

```
Sahassaṃ itthiyo tāsu, paṭhamaṃ phalamajjhaguṃ;
```

```
Evaṃ tattheva uyyāne, sāyaṇhasamayo ahu.
```

<p rend="hangnum">§6.</p>

```
Tato therā nikkhamiṃsu, ‘‘yāma taṃ pabbataṃ’’ iti;
```

```
Rañño paṭinivedesuṃ, sīghaṃ rājā upāgami.
```

<p rend="hangnum">§7.</p>

```
Upāgammā’bravī theraṃ, ‘‘sāyaṃ dūro ca pabbato;
```

```
Idheva nandanuyyāne, nivāso phāsuko iti.
```

<p rend="hangnum">§8.</p>

```
Purassa accāsannattā, ‘‘asāruppa’’nti bhāsite;
```

```
‘‘Mahāmeghavanuyyānaṃ, nātidūrāti santike.
```

<p rend="hangnum">§9.</p>

```
Rammaṃ chāyūdakūpetaṃ, nivāso tattha rocatu;
```

```
Nivattitabbaṃ bhante’’nti, thero tattha nivattayi.
```

<p rend="hangnum">§10.</p>

```
Tasmiṃ nivattaṭhānamhi, kadambanadiyantike;
```

```
Nivattacetiyaṃ nāma, kataṃ vuccati cetiyaṃ.
```

<p rend="hangnum">§11.</p>

```
Taṃ nandanā dakkhiṇena, nayaṃ theraṃ rathesabho;
```

```
Mahāmeghavanuyyānaṃ, pācinadvārakaṃ nayi.
```

<p rend="hangnum">§12.</p>

```
Tattha rājaghare ramme, mañcapīṭhāni sādhukaṃ;
```

```
Sādhūti santharāpetvā, ‘‘vasate’tta sukhaṃ’’ iti.
```

<p rend="hangnum">§13.</p>

```
Rājā there’bhivādetvā, amaccaparivārito;
```

```
Puraṃ pāvisi therā tu, taṃ rattiṃ tattha te vasuṃ.
```

<p rend="hangnum">§14.</p>

```
Pabhāteyeva pupphāni, gāhetvā dharaṇīpati;
```

```
There upacca vanditvā, pūjetvā kusumehi ca.
```

<p rend="hangnum">§15.</p>

```
Pucchi kacci sukhaṃ vuṭṭhaṃ, uyyānaṃ phāsukaṃ iti;
```

```
Sukhaṃ vutthaṃ mahārāja, uyyānaṃ yati phāsukaṃ.
```

<p rend="hangnum">§16.</p>

```
Ārāmo kappate bhante, saṅghassā’’ti apucchi so;
```

```
‘‘Kappate’’iti vatvāna, kappākappesu kovido.
```

<p rend="hangnum">§17.</p>

```
Thero veḷuvanārāma, paṭiggahaṇamabravi;
```

```
Taṃ sutvā abhihaṭṭho so, tuṭṭhahaṭṭho mahājano.
```

<p rend="hangnum">§18.</p>

```
Therānaṃ <pb ed="M" n="0.0081" /> vandanatthāya, devī tu anulāgatā;
```

```
Saddhiṃ pañcasatitthīhi, dutiyaṃ phalamajjhagā.
```

<p rend="hangnum">§19.</p>

```
Sā pañcasatā devī, anulā’ha mahīpati;
```

```
‘‘Pabbajissāma devā’’ti, rājā theramavoca so.
```

<p rend="hangnum">§20.</p>

```
Pabbājetha imāyo’’ti, thero āha mahīpatiṃ;
```

```
‘‘Na kappati mahārāja, pabbājetuṃ thiyo hino.
```

<p rend="hangnum">§21.</p>

```
Atthi pāṭaliputtasmiṃ, bhikkhunī me kaniṭṭhikā;
```

```
Saṅghamittāti nāmena, vissutā sā bahussutā.
```

<p rend="hangnum">§22.</p>

```
Narindasamaṇindassa, mahābodhidumindato;
```

```
Dakkhiṇaṃ sākhamādāya, tathā bhikkhuniyo varā.
```

<p rend="hangnum">§23.</p>

```
Āgacchatū’ti pesehi, rañño no pitu santikaṃ;
```

```
Pabbājessati sā therī, āgatā itthiyo imā.
```

<p rend="hangnum">§24.</p>

```
‘‘Sādhu’’ti vatvā gaṇhitvā, rājā bhiṅkāramuttamaṃ;
```

```
‘‘Mahāmeghavanuyyānaṃ, dammi saṅghassi’maṃ iti.
```

<p rend="hangnum">§25.</p>

```
Mahindatherassa kare, dakkhiṇodakamā’kirī;
```

```
Mahiyā patite toye, akampittha mahā mahī.
```

<p rend="hangnum">§26.</p>

```
‘‘Tasmā kampati bhūmī’’ti, bhūmipālo apucchi taṃ;
```

```
Patiṭṭhitattā dīpamhi, sāsanassā’ti so bravi.
```

<p rend="hangnum">§27.</p>

```
Therassa upanāmesi, jātipupphāni jātimā;
```

```
Thero rājagharaṃ gantvā, tassa dakkhiṇato ṭhito.
```

<p rend="hangnum">§28.</p>

```
Rukkhamhi picule aṭṭha, pupphamuṭṭhī samokirī;
```

```
Tatthāpi puthavī kampi, puṭṭho tassā’ha kāraṇaṃ.
```

<p rend="hangnum">§29.</p>

```
Ahosi tiṇṇaṃ buddhānaṃ, kāle’pi idha mālako;
```

```
Narindasaṅghakammatthaṃ, bhavissati idānipi.
```

<p rend="hangnum">§30.</p>

```
Rājagehā uttarato, cārupokkharaṇiṃ agā;
```

```
Tattakā neva pupphāni, thero tatthāpi okiri.
```

<p rend="hangnum">§31.</p>

```
Tatthā’pi puthuvī kampi, puṭṭho tassā’ha kāraṇaṃ;
```

```
‘‘Jantaghara pokkharaṇī, ayaṃ hessati bhūmipa’’.
```

<p rend="hangnum">§32.</p>

```
Tasseva <pb ed="M" n="0.0082" /> rājagehassa, gantvāna dvārakoṭṭhakaṃ;
```

```
Tattakehe’va pupphehi, taṃ ṭhānaṃ pūjayī isi.
```

<p rend="hangnum">§33.</p>

```
Tatthāpi puthuvīkampi, haṭṭhalomo atīvaso;
```

```
Rājā taṃ kāraṇaṃ pucchi, thero tassā’ha kāraṇaṃ.
```

<p rend="hangnum">§34.</p>

```
Imamhi kappe buddhānaṃ, tiṇṇannaṃ bodhirukkhato;
```

```
Ānetvā dakkhiṇāsākhā, ropitā idha bhūmipa.
```

<p rend="hangnum">§35.</p>

```
Tathāgatassa amhākaṃ, bodhisākhāpi dakkhiṇā;
```

```
Imasmiṃyeva ṭhānamhi, patiṭṭhissati bhūmipa.
```

<p rend="hangnum">§36.</p>

```
Tato’gamā mahāthero, mahāmucalamālakaṃ;
```

```
Tattakāneva pupphāni, tasmiṃ ṭhāne samokiri.
```

<p rend="hangnum">§37.</p>

```
Tathāpi puthavī kampi, puṭṭho tassā’ha kāraṇaṃ;
```

```
Saṅghassu posathā gāraṃ, idha hessati bhūmipa.
```

<p rend="hangnum">§38.</p>

```
Pañhambamālakaṭṭhānaṃ, tato’gamā mahīpati;
```

```
Supakkaṃ ambapakkañca, vaṇṇagandharasuttamaṃ.
```

<p rend="hangnum">§39.</p>

```
Mahantaṃ upanāmesi, rañño uyyānapālako;
```

```
Taṃ therassupanāmesi, rājā atimanoramaṃ.
```

<p rend="hangnum">§40.</p>

```
Thero nisīdanākāraṃ, dassesi janatā hito;
```

```
Attharāpesi tattheva, rājā attharaṇaṃ varaṃ.
```

<p rend="hangnum">§41.</p>

```
Adā tattha nisinnassa, therassambaṃ mahīpati;
```

```
Thero taṃ paribhuñjitvā, ropanatthāya rājino.
```

<p rend="hangnum">§42.</p>

```
Ambaṭṭhikaṃ adā rājā, taṃ sayaṃ tattha ropayi;
```

```
Hatthe tassoparithero, dhovi tassa viruḷhiyā.
```

<p rend="hangnum">§43.</p>

```
Taṃ khaṇaṃyeva bījamhā, tamhā nikkhamma aṅkuro;
```

```
Kamenā’ti mahārukkho, pattapakkadharo ahu.
```

<p rend="hangnum">§44.</p>

```
Taṃ pāṭihāriyaṃ disvā, parisā sā sarājikā;
```

```
Namassamānā aṭṭhāsi, there hatthatanuruhā.
```

<p rend="hangnum">§45.</p>

```
Thero <pb ed="M" n="0.0083" /> tadā pupphamuṭṭhi, aṭṭha tattha samokiri;
```

```
Tathāpi puthavīkampi, puṭṭho tassā’ha kāraṇaṃ.
```

<p rend="hangnum">§46.</p>

```
Saṅghassappannalābhānaṃ, anekesaṃ narādhipa;
```

```
Saṅgammabhājanaṭhānaṃ, idaṃ ṭhānaṃ bhavissati.
```

<p rend="hangnum">§47.</p>

```
Tato gantvā catussāla-ṭhānaṃ tattha samokiri;
```

```
Tattakāneva pupphāni, kampi tatthāpi medinī.
```

<p rend="hangnum">§48.</p>

```
Taṃ kampakāraṇaṃ pucchi, rājā thero viyākari;
```

```
Tiṇṇannaṃ pubbabuddhānaṃ, rājuyyāna paṭiggahe.
```

<p rend="hangnum">§49.</p>

```
Dāna vatthunā’haṭāni, dīpavāsīhi sabbato;
```

```
Idha ṭhapetvā bhojesuṃ, sasaṅghe sugate tayo.
```

<p rend="hangnum">§50.</p>

```
Idāni pana ettheva, catussālā bhavissati;
```

```
Saṅghassa idha bhattaggaṃ, bhavissati narādhipa.
```

<p rend="hangnum">§51.</p>

```
Mahathūpaṭhitaṭhānaṃ, ṭhānāṭhānavidūtato;
```

```
Agamāsi mahāthero, mahindo dīpadīpano.
```

<p rend="hangnum">§52.</p>

```
Tadā antoparikkhepe, rājuyyānassa khuddikā;
```

```
Kakudhavhā ahu vāpī, tasso’pari jalantike.
```

<p rend="hangnum">§53.</p>

```
Thūpārahaṃ thalaṭhānaṃ, ahu there tahiṃ gate;
```

```
Rañño campakapupphānaṃ, puṭakāna’ṭṭha āharuṃ.
```

<p rend="hangnum">§54.</p>

```
Tāni campakapupphāni, rājā therassu’pānayi;
```

```
Thero campakapupphehi, tehi pūjesi taṃ phalaṃ.
```

<p rend="hangnum">§55.</p>

```
Tatthāpi puthavī kampi, rājā taṃ kampakāraṇaṃ;
```

```
Pucchi thero’nu pubbena, āhataṃ kampakāraṇaṃ.
```

<p rend="hangnum">§56.</p>

```
Idaṃ ṭhānaṃ mahārāja, catubuddha nisevitaṃ;
```

```
Thūpārahaṃ hitatthāya, sukhatthāya ca pāṇinaṃ.
```

<p rend="hangnum">§57.</p>

```
Imamhi kappe paṭhamaṃ, kakusandho jino ahu;
```

```
Sabba dhammavidū satthā, sabbalokānukampako.
```

<p rend="hangnum">§58.</p>

```
Mahātitthavhayaṃ āsi, mahāmeghavanaṃ idaṃ;
```

```
Nagaraṃ abhayaṃ nāma, puratthimadisāya’hu.
```

<p rend="hangnum">§59.</p>

```
Kadamba nadiyā pāre, tattha rājā’bhayo ahu;
```

```
Ojadīpoti nāmena, ayaṃ dīpo tadāahu.
```

<p rend="hangnum">§60.</p>

```
Rakkhasehi <pb ed="M" n="0.0084" /> janasse’ttha, rogo pajjarako ahu;
```

```
Kakusandho dasabalo, disvāna tadupaddavaṃ.
```

<p rend="hangnum">§61.</p>

```
Taṃ gantvā sattavinayaṃ, pavattiṃ sāsanassa ca;
```

```
Kātuṃ imasmiṃ dīpasmiṃ, karuṇā balacodito.
```

<p rend="hangnum">§62.</p>

```
Cattālīsasahassehi, tādīhi parivārito;
```

```
Nabhasā’gamma aṭṭhāsi, devakūṭamhi pabbate.
```

<p rend="hangnum">§63.</p>

```
Sambuddhassā’nubhāvena, rogo pajjarako idha;
```

```
Upasanto mahārāja, dīpamhi sakale tadā.
```

<p rend="hangnum">§64.</p>

```
Kattha ṭhito adhiṭṭhāsi, narissara munissaro;
```

```
Sabbe maṃ ajja passantu, ojadīpamhi mānusā.
```

<p rend="hangnum">§65.</p>

```
Āgantukāmā sabbeva, manussā mama santikaṃ;
```

```
Āgacchantu akicchena, khippañcāpi mahāmuni.
```

<p rend="hangnum">§66.</p>

```
Obhāsayantaṃ munindaṃ taṃ, obhāsantañca pabbataṃ;
```

```
Rājā ca nāgarā ceva, disvā khippaṃ upāgamuṃ.
```

<p rend="hangnum">§67.</p>

```
Devatā balidānatthaṃ, manussā ca tahiṃ gatā;
```

```
Devatā iti maññiṃsu, sasaṅghaṃ lokanāyakaṃ.
```

<p rend="hangnum">§68.</p>

```
Rājā so munirājaṃ taṃ, atihaṭṭho’bhi vādiya;
```

```
Nimantayitvā bhattena, ānetvā purasanti kaṃ.
```

<p rend="hangnum">§69.</p>

```
Sasaṅghassa munindassa, nisajjārahamuttamaṃ;
```

```
Ramaṇīyamidaṃ ṭhāna-masambādhanti cintiya.
```

<p rend="hangnum">§70.</p>

```
Kārite maṇḍape ramme, pallaṅkesu vare sutaṃ;
```

```
Nisīdāpesi sambuddhaṃ, sasaṅghaṃ idha bhūpati.
```

<p rend="hangnum">§71.</p>

```
Nisinnampi ca passantā, sasaṅghaṃ lokanāyakaṃ;
```

```
Dīpe manussā ānesuṃ, paṇṇākāre samantato.
```

<p rend="hangnum">§72.</p>

```
Attano khajjabhojjehi, tehi tehā’bhatehi ca;
```

```
Santappesi sasaṅghaṃ taṃ, rājā so lokanāyakaṃ.
```

<p rend="hangnum">§73.</p>

```
Idheva pacchābhattaṃ taṃ, nisinnassa jinassa so;
```

```
Mahā titthakamuyyānaṃ, rājā’dā dakkhiṇaṃ varaṃ.
```

<p rend="hangnum">§74.</p>

```
Akālapupphā <pb ed="M" n="0.0085" /> laṅkāre, mahātitthavane tadā;
```

```
Paṭiggahite buddhena, akampittha mahāmahī.
```

<p rend="hangnum">§75.</p>

```
Ettheva so nisīditvā, dhammaṃ desesi nāyako;
```

```
Cattālīsa sahassāni, pattā maggaphalaṃ narā.
```

<p rend="hangnum">§76.</p>

```
Divāvihāraṃ katvāna, mahātitthavane jino;
```

```
Sāyaṇhasamaye gantvā, bodhiṭhānārahaṃ mahi.
```

<p rend="hangnum">§77.</p>

```
Nisinno tattha appetvā, samādhiṃ vuṭṭhito tato;
```

```
Iti cintayi sambuddho, hitatthaṃ dīpavāsinaṃ.
```

<p rend="hangnum">§78.</p>

```
Ādāya dakkhiṇaṃ sākhaṃ, bodhito me sirīsato;
```

```
Āgacchatu rūpanandā, bhikkhunī sahabhikkhunī.
```

<p rend="hangnum">§79.</p>

```
Tassa taṃ cittamaññāya, sā therī tadanantaraṃ;
```

```
Gahetvā tattha rājānaṃ, upasaṅkamma taṃ taruṃ.
```

<p rend="hangnum">§80.</p>

```
Lekhaṃ dakkhiṇasākhāya, dāpetvāna mahiddhikā;
```

```
Manosilāya chinnaṃ taṃ, ṭhitaṃ hemakaṭāhake.
```

<p rend="hangnum">§81.</p>

```
Iddhiyā bodhimādāya, sapañcasata bhikkhunī;
```

```
Idhā’netvā mahārāja, devatā parivāritā.
```

<p rend="hangnum">§82.</p>

```
Sasuvaṇṇa kaṭāhaṃ taṃ, sambuddhena pasārite;
```

```
Ṭhapesi dakkhiṇe hatthe, taṃ gahetvā tathāgato.
```

<p rend="hangnum">§83.</p>

```
Patiṭṭhāpetuṃ pādāsi, bodhiṃ rañño’bhayassa taṃ;
```

```
Mahātitthamhi uyyāne, patiṭṭhāpesi bhūpati.
```

<p rend="hangnum">§84.</p>

```
Tato gantvāna sambuddho,
```

```
Ito uttarato pana;
```

```
Sirīsamālake ramme,
```

```
Nisīditvā tathāgato.
```

<p rend="hangnum">§85.</p>

```
Janassa dhammaṃ desesi, dhammābhisamayo tahiṃ;
```

```
Vīsatiyā sahassānaṃ, pāṇānaṃ āsi bhūmipa.
```

<p rend="hangnum">§86.</p>

```
Tatopi uttaraṃ gantvā, thūparāmamahiṃ jino;
```

```
Nisinno tattha appetvā, samādhiṃ vuṭṭhito tato.
```

<p rend="hangnum">§87.</p>

```
Dhammaṃ <pb ed="M" n="0.0086" /> desesi sambuddho, parisāya tahiṃpana;
```

```
Dasapāṇa sahassāni, pattamaggaphalāna’huṃ.
```

<p rend="hangnum">§88.</p>

```
Attano dhammakaraṇaṃ, manussānaṃ namassituṃ;
```

```
Datvā saparivāraṃ taṃ, ṭhapetvā idha bhikkhuniṃ.
```

<p rend="hangnum">§89.</p>

```
Saha bhikkhusahassena, mahādevañca sāvakaṃ;
```

```
Ṭhapetvā idha sambuddho, tato pācinato pana.
```

<p rend="hangnum">§90.</p>

```
Ṭhito ratanamālamhi, janaṃ samanusāsiya;
```

```
Sasaṅgho nabhamuggantvā, jambudīpaṃ jino agā.
```

<p rend="hangnum">§91.</p>

```
Imamhi kappe dutiyaṃ, koṇāgamana nāyako;
```

```
Ahu sabbavidū satthā, sabbalokānukampako.
```

<p rend="hangnum">§92.</p>

```
Mahānāmavhayaṃ āsi, mahāmeghavanaṃ idaṃ;
```

```
Vaḍḍhamānapuraṃ nāma, dakkhiṇāya disāya’hu.
```

<p rend="hangnum">§93.</p>

```
Samiddho nāma nāmena, tattha rājā tadā ahu;
```

```
Nāmena varadīpo’ti, ayaṃ dīpo tadā ahu.
```

<p rend="hangnum">§94.</p>

```
Dubbuṭṭhupaddavo ettha, varadīpe tadā ahu;
```

```
Jino sakoṇāgamano, disvāna tadupaddavaṃ.
```

<p rend="hangnum">§95.</p>

```
Taṃ hutvā sattavinayaṃ, pavattiṃ sāsanassa ca;
```

```
Kātuṃ imasmiṃ dīpasmīṃ, karuṇā balacodito.
```

<p rend="hangnum">§96.</p>

```
Tiṃsa bhikkhusahassehi, tādīhi parivārito;
```

```
Nabhasā’gamma aṭṭhāsi, nabhe sumanakūṭake.
```

<p rend="hangnum">§97.</p>

```
Sambuddhassā’nubhāvena, dubbuṭṭhi sā khayaṃ gatā;
```

```
Sāsanāntaradhānattā, suvuṭṭhi ca tadāahu.
```

<p rend="hangnum">§98.</p>

```
Tatta ṭhito adhiṭṭhāsi, narissaramunissaro;
```

```
Sabbeva ajja passantu, varadīpamhi mānusā.
```

<p rend="hangnum">§99.</p>

```
Āgantukāmā sabbeva, manussā mama santikaṃ;
```

```
Āgacchantu akicchena, khippañcā’ti mahāmuni.
```

<p rend="hangnum">§100.</p>

```
Mahāsattaṃ munindaṃ taṃ, obhāsantañca pabbataṃ;
```

```
Rājā ca nāgarā ceva, disvā khippamupāgamuṃ.
```

<p rend="hangnum">§101.</p>

```
Devatābalidānatthaṃ<pb ed="M" n="0.0087" />, manussā ca tahiṃ gatā;
```

```
Devatā iti maññiṃsu, sasaṅghaṃ lokanāyakaṃ.
```

<p rend="hangnum">§102.</p>

```
Rājā so munirājaṃ taṃ, atihaṭṭho’bhivādiya;
```

```
Nimantayitvā bhattena, ānetvā purasantikaṃ.
```

<p rend="hangnum">§103.</p>

```
Sasaṅghassa munindassa, nisajjāraha muttamaṃ;
```

```
Ramaṇīyamidaṃ ṭhānaṃ, asambādhanti cintiya.
```

<p rend="hangnum">§104.</p>

```
Kārite maṇḍape ramme, pallaṅkesu varesu taṃ;
```

```
Nisīdāpayi sambuddhaṃ, sasaṅghaṃ idha bhūpati.
```

<p rend="hangnum">§105.</p>

```
Nisinnampi’dha passantā, sasaṅghaṃ lokanāyakaṃ;
```

```
Dīpe manussā ānesuṃ, paṇṇākāre samantato.
```

<p rend="hangnum">§106.</p>

```
Attano khajjabhojjehi,
```

```
Tehi tehā’bha tehi ca;
```

```
Santappesi sasaṅghaṃ taṃ,
```

```
Rājā so loka nāyakaṃ.
```

<p rend="hangnum">§107.</p>

```
Idheva pacchābhattaṃ taṃ, nisinnassa jinassa so;
```

```
Mahānāmakamuyyānaṃ, rājā’dā dakkhiṇaṃ varaṃ.
```

<p rend="hangnum">§108.</p>

```
Akālapupphālaṅkāre, mahānāmavane tadā;
```

```
Paṭiggahite buddhena, akampittha mahāmahī.
```

<p rend="hangnum">§109.</p>

```
Ettheva so nisīditvā, dhammaṃ desesi nāyako;
```

```
Tadā tiṃsa sahassāni, pattā maggaphalaṃ narā.
```

<p rend="hangnum">§110.</p>

```
Divāvihāraṃ katvāna, mahānāmavane jino;
```

```
Sāyaṇhasamaye gantvā, pubbadhodhiṭhitaṃ mahiṃ.
```

<p rend="hangnum">§111.</p>

```
Nisinno tattha appetvā, samādhiṃ vuṭṭhito tato;
```

```
Iti cintesi sambuddho, hitatthaṃ dīpavāsinaṃ.
```

<p rend="hangnum">§112.</p>

```
Ādāya dakkhiṇaṃ sākhaṃ, mamodumbarabodhito;
```

```
Āyātu kanakadattā, bhikkhunī sahabhikkhunī.
```

<p rend="hangnum">§113.</p>

```
Tassa taṃ cittamaññāya, sā therī tadanantaraṃ;
```

```
Gahetvā tattha rājānaṃ, upasaṅkamma taṃ taruṃ.
```

<p rend="hangnum">§114.</p>

```
Lekhaṃ <pb ed="M" n="0.0088" /> dakkhiṇasākhāya, dāpetvāna mahiddhikā;
```

```
Manosilāya chinnaṃ taṃ, ṭhitaṃ hemakaṭāhake.
```

<p rend="hangnum">§115.</p>

```
Iddhiyā bodhimādāya, sapañcasahabhikkhunī;
```

```
Idhāgantvā mahārāja, devatāparivāritā.
```

<p rend="hangnum">§116.</p>

```
Sasuvaṇṇakaṭāhaṃ taṃ, sambuddhena pasārite;
```

```
Ṭhapesi dakkhiṇe hatthe, taṃ gahetvā tathāgato.
```

<p rend="hangnum">§117.</p>

```
Patiṭṭhāpetuṃ rañño’dā, samiddhassa sataṃ tahiṃ;
```

```
Mahānāmamhi uyyāne, patiṭṭhāpesi bhūpati.
```

<p rend="hangnum">§118.</p>

```
Tato gantvāna sambuddho, sirīsamālakuttare;
```

```
Janassa dhammaṃ desesi, nisinno nāgamālake.
```

<p rend="hangnum">§119.</p>

```
Taṃ dhammadesanaṃ sutvā, dhammābhisamayo tahiṃ;
```

```
Vīsatiyā sahassānaṃ, pāṇānaṃ āsi bhūmipa.
```

<p rend="hangnum">§120.</p>

```
Pubbabuddhanisinnaṃ taṃ, ṭhānaṃ gantvā puruttaraṃ;
```

```
Nisinno tattha appetvā, samādhiṃ vuṭṭhito tato.
```

<p rend="hangnum">§121.</p>

```
Dhammaṃ desesi sambuddho, parisāya tahiṃ pana;
```

```
Dasapāṇasahassāni, pattā maggaphalaṃ ahuṃ.
```

<p rend="hangnum">§122.</p>

```
Kāyabandhanadhātuṃ so, manussehi namassituṃ;
```

```
Datvā saparivāraṃ taṃ, ṭhapetvā idha bhikkhuniṃ.
```

<p rend="hangnum">§123.</p>

```
Saha bhikkhusahassena, mahāsummañca sāvakaṃ;
```

```
Ṭhapetvā idha sambuddho, oraṃ ratanamālato.
```

<p rend="hangnum">§124.</p>

```
Ṭhapetvā sudassane māle, janaṃ samanusāsiya;
```

```
Sasaṅgho nabhamuggamma, jambudīpaṃ jino agā.
```

<p rend="hangnum">§125.</p>

```
Imamhi kappe tatiyaṃ, kassapo gottato jino;
```

```
Ahu sabbavidū satthā, sabbalokānukampako.
```

<p rend="hangnum">§126.</p>

```
Mahāmeghavanaṃ āsi, mahāsāgaranāmakaṃ;
```

```
Visālaṃ nāma nagaraṃ, pacchimāya disāya’hu.
```

<p rend="hangnum">§127.</p>

```
Jayanto nāma nāmena, tattha rājā tadā ahu;
```

```
Nāmena maṇḍadīpoti, ayaṃ dīpo tadā ahu.
```

<p rend="hangnum">§128.</p>

```
Tadā <pb ed="M" n="0.0089" /> jayantarañño ca, rañño kaniṭṭhabhātu ca;
```

```
Yuddhaṃ upaṭṭhitaṃ āsi, bhiṃsanaṃ sattahiṃsanaṃ.
```

<p rend="hangnum">§129.</p>

```
Kassapo so dasabalo, tena yuddhena pāṇinaṃ;
```

```
Mahantaṃ byasanaṃ disvā, mahākāruṇiko muni.
```

<p rend="hangnum">§130.</p>

```
Taṃ hantvā sattavinayaṃ, pavattiṃ sāsanassa ca;
```

```
Kātuṃ imasmiṃ dīpasmiṃ, karuṇābalacodito.
```

<p rend="hangnum">§131.</p>

```
Vīsatiyā sahassehi, tādīhi parivārito;
```

```
Nabhasā’gamma aṭṭhāsi, subhakūṭamhi pabbate.
```

<p rend="hangnum">§132.</p>

```
Tatraṭhito adhiṭṭhāsi, narissara munissaro;
```

```
‘‘Sabbe maṃ ajja passantu, maṇḍadīpamhi mānusā.
```

<p rend="hangnum">§133.</p>

```
Āgantukāmā sabbeva, mānusā mama santikaṃ;
```

```
Āgacchantu akicchena, khippañcā’ti mahāmuni.
```

<p rend="hangnum">§134.</p>

```
Obhāsantaṃ munindaṃ taṃ, obhāsantañca pabbakaṃ;
```

```
Rājā ca nāgarā ceva, disvā khippaṃ upāgamuṃ.
```

<p rend="hangnum">§135.</p>

```
Attano attano patta-vijayāya janā bahū;
```

```
Devatā balidānatthaṃ, taṃ pabbatamupāgatā.
```

<p rend="hangnum">§136.</p>

```
Devatā iti maññiṃsu, sasaṅghaṃ lokanāyakaṃ;
```

```
Rājā ca so kumāro ca, yuddhamujjhiṃsu vimhitā.
```

<p rend="hangnum">§137.</p>

```
Rājā so munirājaṃ taṃ, atihaṭṭho’bhivādiya;
```

```
Nimantayitvā bhattena, ānetvā purasantikaṃ.
```

<p rend="hangnum">§138.</p>

```
Sasaṅghassa munindassa, nisajjārahamuttamaṃ;
```

```
Ramaṇīyamidaṃ ṭhāna-masambādhanti cintiya.
```

<p rend="hangnum">§139.</p>

```
Kārite maṇḍape ramme, pallaṅkesu varesu taṃ;
```

```
Nisīdāpesi sambuddhaṃ, sasaṅghaṃ idha bhūpati.
```

<p rend="hangnum">§140.</p>

```
Nisinnampidha passantā, sasaṅghaṃ lokanāyakaṃ;
```

```
Dīpe manussā ānesuṃ, paṇṇākāre samantato.
```

<p rend="hangnum">§141.</p>

```
Attano khajjabhojjehi, tehi tehā’bhatehi ca;
```

```
Sasantappesi sasaṅghaṃ taṃ, rājā so lokanāyakaṃ.
```

<p rend="hangnum">§142.</p>

```
Idhe’va pacchābhattaṃ taṃ, nisinnassa jinassa so;
```

```
Mahāsāgaramuyyānaṃ, rājā’dā dakkhiṇaṃ varaṃ.
```

<p rend="hangnum">§143.</p>

```
Akālapupphalaṅkāre<pb ed="M" n="0.0090" />, mahāsāgarakānane;
```

```
Paṭiggahite buddhena, akampittha mahāmahī.
```

<p rend="hangnum">§144.</p>

```
Ettheva so nisīditvā, dhammaṃ desesi nāyako;
```

```
Tadā vīsaṃ sahassāni, sotāpattiphalaṃ narā.
```

<p rend="hangnum">§145.</p>

```
Divā vihāraṃ katvāna, mahāsāgarakānane;
```

```
Sāyanhe sugato gantvā, pubbabodhiṭṭhitaṃ mahiṃ.
```

<p rend="hangnum">§146.</p>

```
Nisinno tattha appetvā, samādhiṃ vuṭṭhito tato;
```

```
Iti cintesi sambuddho, hitatthaṃ dīpavāsinaṃ.
```

<p rend="hangnum">§147.</p>

```
Ādāya dakkhiṇaṃ sākhaṃ, mama nigrodhabodhito;
```

```
Sudhammā bhikkhunī etu, idāni sahabhikkhunī.
```

<p rend="hangnum">§148.</p>

```
Tassa taṃ cittamaññāya, sā therī tadanantaraṃ;
```

```
Gahetvā tattha rājānaṃ, upasaṅkamma taṃ taruṃ.
```

<p rend="hangnum">§149.</p>

```
Lekhaṃ dakkhiṇasākhāya, dāpetvāna mahiddhikā;
```

```
Manosilāya chinnaṃ taṃ, ṭhitaṃ hemakaṭāyake.
```

<p rend="hangnum">§150.</p>

```
Iddhiyā bodhimādāya, sapañcasatabhikkhunī;
```

```
Idhānetvā mahārāja, devatāparivāritā.
```

<p rend="hangnum">§151.</p>

```
Sasuvaṇṇakaṭāhaṃ taṃ, sambuddhena pasārite;
```

```
Ṭhapesi dakkhiṇe hatthe, taṃ gahetvā tathāgato.
```

<p rend="hangnum">§152.</p>

```
Patiṭṭhāpetuṃ rañño’dā, jayantassa sataṃ tahiṃ;
```

```
Mahāsāgaramuyyāne, patiṭṭhāpesi bhūpati.
```

<p rend="hangnum">§153.</p>

```
Tato gantvāna sambuddho, nāgamāḷakauttare;
```

```
Dhanassa dhammaṃ desesi, nisinno’sokamāḷake.
```

<p rend="hangnum">§154.</p>

```
Taṃ dhammadesanaṃ sutvā, dhammābhisamayo tahiṃ;
```

```
Ahu pāṇasahassānaṃ, catunnaṃ manujādhipa.
```

<p rend="hangnum">§155.</p>

```
Pubbabuddhanisitaṃ taṃ, ṭhānaṃ gantvā punuttaraṃ;
```

```
Nisinno tattha appetvā, samādhiṃ vuṭṭhito tato.
```

<p rend="hangnum">§156.</p>

```
Dhammaṃ desesi sambuddho, parisāya tahiṃ pana;
```

```
Dasapāṇasahassāni, pattamaggaphalāna’huṃ.
```

<p rend="hangnum">§157.</p>

```
Jalasāṭikadhātuṃ <pb ed="M" n="0.0091" /> so, manassehi namassituṃ;
```

```
Datvā saparivāraṃ taṃ; Ṭhapetvā idha bhikkhunī.
```

<p rend="hangnum">§158.</p>

```
Saha bhikkhusahassena, sabbanandiñca sāvakaṃ;
```

```
Ṭhapetvā nadīto oraṃ, so sudassanamāḷato.
```

<p rend="hangnum">§159.</p>

```
Somanasse māḷakasmiṃ, janaṃ samanusāsiya;
```

```
Saṅghena nabhamuggantvā, jambudīpaṃ jino agā.
```

<p rend="hangnum">§160.</p>

```
Ahu imasmiṃ kappasmiṃ, catutthaṃ gotamo jino;
```

```
Sabbadhammavidū satthā, sabbalokānukampako.
```

<p rend="hangnum">§161.</p>

```
Paṭhamaṃ so idhāgantvā, yakkhaniddhamanaṃ akā;
```

```
Dutiyaṃ punarāgamma, nāgānaṃ damanaṃ akā.
```

<p rend="hangnum">§162.</p>

```
Kalyāṇiyaṃ maṇiakkhi nāgenā’bhinimantito;
```

```
Tatiyaṃ punarāgamma, sasaṅgho tattha bhuñjiya.
```

<p rend="hangnum">§163.</p>

```
Pubbabodhiṭhitaṭhānaṃ, thūpaṭhānamidampi ca;
```

```
Paribhogadhātuṭhānañca, nisajjāyo’pabhuñjiya.
```

<p rend="hangnum">§164.</p>

```
Pubbabuddhaṭhitaṭṭhānā, oraṃ gantvā mahāmuni;
```

```
Laṃkādīpe lokadīpo, manussābhāvato tadā.
```

<p rend="hangnum">§165.</p>

```
Dīpaṭṭhaṃ devasaṅghañca, nāge samanusāsiya;
```

```
Sasaṅgho nabhamuggantvā, jambudīpaṃ jino agā.
```

<p rend="hangnum">§166.</p>

```
Evaṃ ṭhānamidaṃ rāja, catubuddhanisevitaṃ;
```

```
Tasmiṃ ṭhāne mahārāja, thūpo hessati’nāgate.
```

<p rend="hangnum">§167.</p>

```
Buddhasārīradhātūnaṃ, doṇadhātunidhānavā;
```

```
Vīsaṃhatthasataṃ ucco, hemamālī’ti vissuto.
```

<p rend="hangnum">§168.</p>

```
Ahameva kāressāmi, icchāha puthavissaro;
```

```
Idha aññāni kiccāni, bahūni tava bhūmipa.
```

<p rend="hangnum">§169.</p>

```
Tāni kārehi nattāte, kāressati imaṃ pana;
```

```
Mahānāgassa te bhātu, uparājassa atrajo.
```

<p rend="hangnum">§170.</p>

```
So yaṭṭhālayatissoti, rājā hessata’nāgate;
```

```
Rājā goṭṭhābhayo nāma, tassa putto bhavissati.
```

<p rend="hangnum">§171.</p>

```
Tassa <pb ed="M" n="0.0092" /> putto kākavaṇṇa-tisso nāma bhavissati;
```

```
Tassa rañño suto rāja, mahārājā bhavissati.
```

<p rend="hangnum">§172.</p>

```
Duṭṭhagāmaṇisaddena, pākaṭo’bhayanāmako;
```

```
Kāressatī’dha thūpaṃ so, mahā tejiddhivikkamo.
```

<p rend="hangnum">§173.</p>

```
Iccāha thero therassa, vacane ne’ttha bhūpati;
```

```
Ussāpesi silāthambhaṃ, taṃ pavattiṃ likhāpiya.
```

<p rend="hangnum">§174.</p>

```
Rammaṃ mahāmeghavanaṃ, tissārāmaṃ mahāmahī;
```

```
Mahāmahindathero so, paṭiggayha mahiddhiko.
```

<p rend="hangnum">§175.</p>

```
Akampo kampayitvāna, mahiṃ ṭhānesu aṭṭhasu;
```

```
Piṇḍāya pavisitvāna, nagaraṃ sāgarūpamaṃ.
```

<p rend="hangnum">§176.</p>

```
Rañño ghare bhattakiccaṃ, katvā nikkhamma mandiraṃ;
```

```
Nisajja nandanavane, aggikkhandhopamaṃ tahiṃ.
```

<p rend="hangnum">§177.</p>

```
Suttaṃ janassa desetvā, sahassaṃ mānuse tahiṃ;
```

```
Pāpayitvā maggaphalaṃ, mahāmeghavane vasi.
```

<p rend="hangnum">§178.</p>

```
Tatiye divase thero, rājagehamhi bhuñjiya;
```

```
Nisajja nandanavane, desiyā’sivisopamaṃ.
```

<p rend="hangnum">§179.</p>

```
Pāpayitvā’bhisamayaṃ, sahassapurise tato;
```

```
Tissārāmaṃ agā thero, rājā ca sutadesano.
```

<p rend="hangnum">§180.</p>

```
Theraṃ upanisīditvā, so pucchi jinasāsanaṃ;
```

```
Patiṭṭhitannu bhante’ti, na tāva manujā’dhipa.
```

<p rend="hangnum">§181.</p>

```
Uposathādikammatthaṃ, jinā’ṇāya janādhipa;
```

```
Sīmāya idha baddhāya, patiṭṭhissati sāsanaṃ.
```

<p rend="hangnum">§182.</p>

```
Icca’bravi mahāthero, taṃ rājā idamabravi;
```

```
Sambuddhā’ṇāya antohaṃ, vassissāmi jutindhara.
```

<p rend="hangnum">§183.</p>

```
Tasmā katvā puraṃ anto-sīmaṃ bandhatha sajjukaṃ;
```

```
Iccā’bravi mahārājā, thero taṃ idhamabravi.
```

<p rend="hangnum">§184.</p>

```
Evaṃ sati tuvaṃyeva, pajāna puthavissara;
```

```
Sīmāya gamanaṭṭhānaṃ, bandhissāma mayaṃ hitaṃ.
```

<p rend="hangnum">§185.</p>

```
‘‘Sādhū’’ti <pb ed="M" n="0.0093" /> vatvā bhūmindo, devindo viya nandanā;
```

```
Mahāmeghavanārammā, pāvisi mandiraṃ sakaṃ.
```

<p rend="hangnum">§186.</p>

```
Catutthe divase thero, rañño gehamhi bhuñjiya;
```

```
Nisajja nandanavane, desesa’namanaggiyaṃ.
```

<p rend="hangnum">§187.</p>

```
Pāyetvā’matapānaṃ so, sahassapurise tahiṃ;
```

```
Mahāmeghavanārāmaṃ, mahāthero upāgami.
```

<p rend="hangnum">§188.</p>

```
Pāto bheriṃ carāpetvā, maṇḍayitvā puraṃ varaṃ;
```

```
Vihāragāmimaggañca, vihārañca samantato.
```

<p rend="hangnum">§189.</p>

```
Rathesabho rathaṭṭho so, sabbālaṅkārabhūsito;
```

```
Sahāmacco sahorodho, sayoggabalavāhano.
```

<p rend="hangnum">§190.</p>

```
Mahatā parivārena, sakārāmamupāgami;
```

```
Tattha there upagantvā, vanditvā vandanārahe.
```

<p rend="hangnum">§191.</p>

```
Saha therehi gantvāna, nadiyo’parititthakaṃ;
```

```
Tato kasanto agami, hemanaṅgalamādiya.
```

<p rend="hangnum">§192.</p>

```
Mahāpadumo kuñjaro ca, ubho nāgā sumaṅgalā;
```

```
Suvaṇṇanaṅgale yuttā, paṭhame kuntamāḷake.
```

<p rend="hangnum">§193.</p>

```
Caturaṅgamahā seno, saha therehi khattiyo;
```

```
Gahetvā naṅgalaṃ sītaṃ, dassayitvā arindamo.
```

<p rend="hangnum">§194.</p>

```
Samalaṅkataṃ puṇṇaghaṭaṃ, nānārāgaṃ dhajaṃ subhaṃ;
```

```
Pātiṃ candanacuṇṇañca, soṇṇarajata daṇḍakaṃ.
```

<p rend="hangnum">§195.</p>

```
Ādāsaṃ pupphabharitaṃ, samuggaṃ kusumagghiyaṃ;
```

```
Toraṇakadalīchattādiṃ, gahititthi parivārito.
```

<p rend="hangnum">§196.</p>

```
Nānāturiya saṅghuṭṭho, balogha parivārito;
```

```
Thutimaṅgalagītehi, pūrayanto catuddisaṃ.
```

<p rend="hangnum">§197.</p>

```
Sādhukāra ninādeti, celukkhepasatehi ca;
```

```
Mahatā chaṇapujāya, kasanto bhūmipo agā.
```

<p rend="hangnum">§198.</p>

```
Vihārañca purañceva, kurumāno padakkhiṇaṃ;
```

```
Sīmāya gamanaṭhānaṃ, nadiṃ patvā samāpayi.
```

<p rend="hangnum">§199.</p>

```
Kenakena nimittena, sīmā ettha gatāti ce;
```

```
Evaṃ sīmāgataṭhānaṃ, icchamānā nibodhatha.
```

<p rend="hangnum">§200.</p>

```
Najjāpāsāṇatitthamhi<pb ed="M" n="0.0094" />, pāsāṇe kuḍḍavāṭakaṃ;
```

```
Tato kumbalavāṭaṃ taṃ, mahānipaṃ tato agā.
```

<p rend="hangnum">§201.</p>

```
Tato kukudhapāḷiṅgo, mahāaṅgaṇago tato;
```

```
Tato khujjamadhulañca, maruttapokkharaṇiṃtato.
```

<p rend="hangnum">§202.</p>

```
Vijayārāma uyyāne, uttaradvārakoṭṭha go;
```

```
Gajakumbhaka pāsāṇaṃ, thusavaṭṭhika majjhago.
```

<p rend="hangnum">§203.</p>

```
Abhaye balākapāsāṇaṃ, mahāsusāna majjhago;
```

```
Dīghapāsāṇakaṃ gantvā, kammāradeva gāmato.
```

<p rend="hangnum">§204.</p>

```
Nigrodha maṅgaṇaṃ gantvā, hiyagallasamīpake;
```

```
Diyāvasabrāhmaṇassa, devokaṃ pubbadakkhiṇaṃ.
```

<p rend="hangnum">§205.</p>

```
Tato telumapāliṅgo,
```

```
Tato tālacatukkago;
```

```
Assamaṇḍalavāmena,
```

```
Dve kadambā ajāyisuṃ.
```

<p rend="hangnum">§206.</p>

```
Tato marumbatittaṅgo, tato uddhaṃ nidiṃ agā;
```

```
Paṭhama cetiya pācine, dve kadambā ajāyisuṃ.
```

<p rend="hangnum">§207.</p>

```
Senindaguttarajjamhi, damiḷā dakasuddhikā;
```

```
Nadiṃ dūranti bandhitvā, nagarāsannamakaṃsu taṃ.
```

<p rend="hangnum">§208.</p>

```
Jīva mānakadambañca, antosīmagataṃ ahu;
```

```
Mataka dambatīrena, sīmāuddakadambagā.
```

<p rend="hangnum">§209.</p>

```
Sīhasinā natitthena, uggantvā tīrato vajaṃ;
```

```
Pāsāṇatitthaṃ gantvāna, nimittaṃ ghaṭṭayi isi.
```

<p rend="hangnum">§210.</p>

```
Nimittetu pane’tasmiṃ, ghaṭṭite devamānusā;
```

```
Sādhukāraṃ pavattesuṃ, sāsanaṃ suppatiṭṭhitaṃ.
```

<p rend="hangnum">§211.</p>

```
Rañño dinnāya sītāya, nimitte parikittayi;
```

```
Dvattiṃsamāḷakatthañca, thūpārāmatthameva ca.
```

<p rend="hangnum">§212.</p>

```
Nimitte kittayitvāna, mahāthero mahāmati;
```

```
Sīmantaranimitte ca, kittayitvā yathāvidhiṃ.
```

<p rend="hangnum">§213.</p>

```
Abandhī <pb ed="M" n="0.0095" /> sabbā sīmāyo, tasmiṃyeva dinevasī;
```

```
Mahāmahī akampittha, sīmābandhe samāpite.
```

<p rend="hangnum">§214.</p>

```
Pañcame divase thero, rañño gehamhi bhuñjiya;
```

```
Nisajja nandanavane, suttantaṃ khajjanīyakaṃ.
```

<p rend="hangnum">§215.</p>

```
Mahājanassa desetvā, sahassaṃ mānuse tahiṃ;
```

```
Pāyetvā amataṃ pānaṃ, mahāmeghavane vasī.
```

<p rend="hangnum">§216.</p>

```
Chaṭṭhepi divase thero, raññogehamhi bhuñjiya;
```

```
Nisajja nandanavane, sutta gomaya piṇḍikaṃ.
```

<p rend="hangnum">§217.</p>

```
Desayitvā desanaññū, mahassaṃyeva mānuse;
```

```
Pāpayitvā’bhisamayaṃ, mahā meghavane vasī.
```

<p rend="hangnum">§218.</p>

```
Sattamepi dine thero, rājagehamhi bhuñjiya;
```

```
Nisajja nandanavane, dhammacakkappavattanaṃ.
```

<p rend="hangnum">§219.</p>

```
Suttantaṃ desayitvāna, sahassaṃyeva mānuse;
```

```
Pāpayitvā’bhisamayaṃ, mahā meghavane vasi.
```

<p rend="hangnum">§220.</p>

```
Evañhi aṭṭha navama-sahassāni jutindharo;
```

```
Kārayitvā’bhisamayaṃ, divaseheva sattati.
```

<p rend="hangnum">§221.</p>

```
Taṃ mahānandanavanaṃ, vuccate tena tādinā;
```

```
Sāsanajotitaṭṭhāna-mīti jotivanaṃ iti.
```

<p rend="hangnum">§222.</p>

```
Tissarāmamhi kāresi,
```

```
Rājā therassa ādito;
```

```
Pāsādaṃ sīghamukkāya,
```

```
Sukkhā petvāna mattikā.
```

<p rend="hangnum">§223.</p>

```
Pāsādo kāḷakābhāso,
```

```
Āsi so tena taṃ tahiṃ;
```

```
Kāḷapāsāda pariveṇa-mīti saṅkhamupāgataṃ.
```

<p rend="hangnum">§224.</p>

```
Tato mahābodhigharaṃ, lohapāsāda meva ca;
```

```
Salākaggañca kāresi, bhattasālañca sādhukaṃ.
```

<p rend="hangnum">§225.</p>

```
Bahūni <pb ed="M" n="0.0096" /> pariveṇāni, sādhu pokkharaṇīpi ca;
```

```
Rattiṭhāna divāṭhāna-pabhutīni ca kārayi.
```

<p rend="hangnum">§226.</p>

```
Tassa nahānapāpassa, nhānapokkharaṇītaṭe;
```

```
Sunahātapariveṇanti, pariveṇaṃ pavuccati.
```

<p rend="hangnum">§227.</p>

```
Tassa caṅkamitaṭhāne, dīpa dīpassa sādhuno;
```

```
Vuccate pariveṇaṃ taṃ, dīghacaṅkamanaṃ iti.
```

<p rend="hangnum">§228.</p>

```
Aggaphalasamāpattiṃ, samāpajja yahiṃ tuso;
```

```
Phalagga pariveṇanti, etaṃ tena pavuccati.
```

<p rend="hangnum">§229.</p>

```
Apassiya apassenaṃ, thero tattha nisīdiso;
```

```
Therā passaya pariveṇaṃ, etaṃ tena pavuccati.
```

<p rend="hangnum">§230.</p>

```
Bahū marugaṇā yattha, upāsiṃsu upaccataṃ;
```

```
Teneva taṃ marugaṇa-pariveṇanti vuccati.
```

<p rend="hangnum">§231.</p>

```
Senāpatitassa rañño, therassa dīghasandako;
```

```
Kāresi cūḷapāsādaṃ, mahāthambhehi aṭṭhahi.
```

<p rend="hangnum">§232.</p>

```
Dīghasanda senāpati-pariveṇanti taṃ tahiṃ;
```

```
Vuccate pariveṇaṃ taṃ, pamukhaṃ pamukhākaraṃ.
```

<p rend="hangnum">§233.</p>

```
Devānaṃpiyavacano’paguḷanāmo,
```

```
Laṃkāyaṃ paṭhamamimaṃ mahāvihāraṃ;
```

```
Rājā so sumatimahāmahindatheraṃ,
```

```
Āgammā malamatimetthakārayitthāti.
```

Sujanappasāda saṃvegatthāya kate mahāvaṃse

Mahāvihārapaṭiggahako nāma

Pannarasamo paricchedo.

### Soḷasama pariccheda

#### Cetiyapabbatavihāra paṭiggahako

<p rend="hangnum">§1.</p>

```
Pure <pb ed="M" n="0.0097" /> caritvā piṇḍāya, karitvā janasaṅgahaṃ;
```

```
Rājagehamhi bhuñjanto, kārento rājasaṅgahaṃ.
```

<p rend="hangnum">§2.</p>

```
Chabbasadivase thero, mahāmeghavane vasī;
```

```
Āsaḷhasukkapakkhassa, terase divase pana.
```

<p rend="hangnum">§3.</p>

```
Rājagehamhi bhuñjitvā, mahārañño mahāmati;
```

```
Mahā’ppamādasuttantaṃ, desayitvā tato ca so.
```

<p rend="hangnum">§4.</p>

```
Vihārakaraṇaṃ icchaṃ, tattha cetiyapabbate;
```

```
Nikkhamma purimadvārā, agā cetiyapabbataṃ.
```

<p rend="hangnum">§5.</p>

```
Theraṃ tattha gataṃ sutvā, rathaṃ āruyha bhūpati;
```

```
Deviyo dve ca ādāya, therassānupadaṃ akā.
```

<p rend="hangnum">§6.</p>

```
Therā nāgacatukkamhi, nahātvā rahade tahiṃ;
```

```
Pabbatārohaṇatthāya, aṭṭhaṃsu paṭipāṭiyā.
```

<p rend="hangnum">§7.</p>

```
Rājā rathā tado’ruyha, sabbe there’bhivādayi;
```

```
Uṇhe kilante kiṃrāja, āgatosī’ti ahute.
```

<p rend="hangnum">§8.</p>

```
Tumhākaṃ gamanāsaṅkī, āgatomhī’ti bhāsite;
```

```
Idheva vassaṃ vasituṃ, āgatamhā’ti bhāsiya.
```

<p rend="hangnum">§9.</p>

```
Tassūpanāyikaṃ thero, khandhakaṃ khandhakovido;
```

```
Kathesi rañño taṃ sutvā, bhāgineyyo ca rājino.
```

<p rend="hangnum">§10.</p>

```
Mahāriṭṭho mahāmacco, pañcapaññāsabhātuhi;
```

```
Saddhiṃ jeṭṭhakaniṭṭhehi, rājānamabhito ṭhito.
```

<p rend="hangnum">§11.</p>

```
Yācitvā tadahu ceva, pabbajuṃ therasantike;
```

```
Pattārahattaṃ sabbepi, te khuragge mahāmatī.
```

<p rend="hangnum">§12.</p>

```
Kantakacetiyaṭhāne, parito tadaheva so;
```

```
Kammāni ārabhāpetvā, leṇāni aṭṭhasaṭṭhiyo.
```

<p rend="hangnum">§13.</p>

```
Agamāsi <pb ed="M" n="0.0098" /> puraṃ rājā, therā tattheva te vasuṃ;
```

```
Kāle piṇḍāya nagaraṃ, pavisantā’nukampakā.
```

<p rend="hangnum">§14.</p>

```
Niṭṭhite leṇakammamhi, āsaḷhipuṇṇamāsiyaṃ;
```

```
Gantvā adāsi therānaṃ, rājā vihāradakkhiṇaṃ.
```

<p rend="hangnum">§15.</p>

```
Dvattiṃsamāḷakānañca, vihārassa ca tassa kho;
```

```
Sīmaṃ sīmātigo thero, bandhitvā tadaheva so.
```

<p rend="hangnum">§16.</p>

```
Tesaṃ pabbajjāpekkhānaṃ, akāsi upasampadaṃ;
```

```
Sabbesaṃ sabbapaṭhamaṃ, baddhe tumbarumāḷake.
```

<p rend="hangnum">§17.</p>

```
Ete dvāsaṭṭhi arahanto, sabbe cetiyapabbate;
```

```
Tattha vassaṃ upagantvā, akaṃsu rājasaṅgahaṃ.
```

<p rend="hangnum">§18.</p>

```
Devamanussagaṇagaṇitaṃ taṃ,
```

```
Tañca gaṇaṃ guṇavitthatakittiṃ;
```

```
Yānamupacca ca mānayamānā,
```

```
Puññacayaṃ vipulaṃ akariṃsūti.
```

Sujanapasādasaṃvegatthāya kate mahāvaṃse

Cetiyapabbatavihārapaṭiggahako nāma

Soḷasamo paricchedo.

### Sattarasama pariccheda

#### Dhātuāgamano

<p rend="hangnum">§1.</p>

```
Vutthavasso pavāretvā, kattikapuṇṇamāsiyaṃ;
```

```
Avoce’daṃ mahārājaṃ, mahāthero mahāmati.
```

<p rend="hangnum">§2.</p>

```
Ciradiṭṭho hi sambuddho, satthā no manujādhipa;
```

```
Anāthavāsaṃ avasimha, natthi no pūjiyaṃ idha.
```

<p rend="hangnum">§3.</p>

```
‘‘Bhāsittha nanu bhanteme, sambuddho nibbuto’’ iti;
```

```
Āha dhātūsu diṭṭhesu, diṭṭho hoti jino’’ iti.
```

<p rend="hangnum">§4.</p>

```
Vidito <pb ed="M" n="0.0099" /> vo adhippāyo, thūpassa kāraṇe mayā;
```

```
Kāressāmi ahaṃ thūpaṃ, tumhe jānātha dhātuyo.
```

<p rend="hangnum">§5.</p>

```
Mantehi sumanenāti, thero rājānamabravi;
```

```
Rājā’ha sāmaṇeraṃ taṃ, kuto lacchāma dhātuyo.
```

<p rend="hangnum">§6.</p>

```
Vibhūsayitvā nagaraṃ, maggañca manujādhipa;
```

```
Uposathī sapariso, hatthiṃ āruyha maṅgalaṃ.
```

<p rend="hangnum">§7.</p>

```
Setacchattaṃ dhārayanto, tālāvacarasaṃhito;
```

```
Mahānāgavanuyyānaṃ, sāyanhasamaye vaja.
```

<p rend="hangnum">§8.</p>

```
Dhātubhedaññuno rāja, dhātuyo tattha lacchasi;
```

```
Icchāha sāmaṇero so, sumano taṃ sumānasaṃ.
```

<p rend="hangnum">§9.</p>

```
Thero’tha rājakulato, gantvā cetiyapabbataṃ;
```

```
Āmantiya sāmaṇeraṃ, sumanaṃ sumano gatiṃ.
```

<p rend="hangnum">§10.</p>

```
Ehi tvaṃ bhadra sumana, gantvā pupphapuraṃ varaṃ;
```

```
Ayyakaṃ te mahārājaṃ, evaṃ no vacanaṃ vada.
```

<p rend="hangnum">§11.</p>

```
Sahāyo te mahārāja, mahārājā maruppiyo;
```

```
Pasanno buddhasamaye, thūpaṃ kāretumicchati.
```

<p rend="hangnum">§12.</p>

```
Munino dhātuyo dehi, pattaṃ bhuttañca satthunā;
```

```
Sarīradhātuyo santi, bahavo hi tavantike.
```

<p rend="hangnum">§13.</p>

```
Pattapūrā gahetvā tā, gantvā devapuraṃ varaṃ;
```

```
Sakkaṃ devānamindaṃ taṃ, evaṃ no vacanaṃ vada.
```

<p rend="hangnum">§14.</p>

```
Tilokadakkhiṇeyyassa, dāṭhādhātu ca dakkhiṇā;
```

```
Tavantikamhi devinda, dakkhiṇakkhakadhātu ca.
```

<p rend="hangnum">§15.</p>

```
Dāṭhaṃ tvameva pūjehi, akkhakaṃ dehi satthuno;
```

```
Laṃkādīpassa kiccesu, māpamajja surādhipa.
```

<p rend="hangnum">§16.</p>

```
‘‘Evaṃ bhante’’ti vatvā so, sāmaṇero mahiddhiko;
```

```
Taṅkhaṇaṃyeva agamā, dhammāsokassa santikaṃ.
```

<p rend="hangnum">§17.</p>

```
Sālamūlamhi ṭhapitaṃ, mahābodhiṃ tahiṃ sutaṃ;
```

```
Kattikacchaṇapūjāhi, pūjiyaṃ tañca addasa.
```

<p rend="hangnum">§18.</p>

```
Therassa <pb ed="M" n="0.0100" /> vacanaṃ vatvā, rājato laddhadhātuyo;
```

```
Pattapūraṃ gahetvāna, himavantamupāgami.
```

<p rend="hangnum">§19.</p>

```
Himavante ṭhapetvāna, sadhātuṃ pattamuttamaṃ;
```

```
Devindasantikaṃ gantvā, therassa vacanaṃ bhaṇi.
```

<p rend="hangnum">§20.</p>

```
Cūḷāmaṇi cetiyamhā, gahetvā dakkhiṇakkhakaṃ;
```

```
Sāmaṇerassa pādāsi, sakko devānamissaro.
```

<p rend="hangnum">§21.</p>

```
Taṃ dhātuṃ dhātupattañca, ādāya sumano tato;
```

```
Āgamma cetiyagiriṃ, therassa’dāsi taṃ yati.
```

<p rend="hangnum">§22.</p>

```
Mahānāgavanuyyānaṃ, vuttenā vidhinā’gamā;
```

```
Sāyanhāsamaye rājā, rājasenā purakkhato.
```

<p rend="hangnum">§23.</p>

```
Ṭhapesi dhātuyo sabbā, thero tattheva pabbate;
```

```
Missakaṃ pabbataṃ tasmā, āhu cetiya pabbataṃ.
```

<p rend="hangnum">§24.</p>

```
Ṭhapetvā dhātupattaṃ taṃ, thero cetiyapabbate;
```

```
Gahetvā akkhakaṃ dhātuṃ, saṅketaṃ sagaṇo’gamā.
```

<p rend="hangnum">§25.</p>

```
Sacāyaṃ munino dhātu, chattaṃ namatu me sayaṃ;
```

```
Jaṇṇukehi karīdhātu, dhātucaṅkoṭako ayaṃ.
```

<p rend="hangnum">§26.</p>

```
Sirasmiṃ me patiṭṭhātu, āgamma saha dhātuko;
```

```
Iti rājā vicintesi, cintitaṃ taṃ tathā ahu.
```

<p rend="hangnum">§27.</p>

```
Amatenā’bhisittova, ahu haṭṭho’ti bhūpati;
```

```
Sīsato taṃ gahetvāna, hatthikkhandhe ṭhapesitaṃ.
```

<p rend="hangnum">§28.</p>

```
Haṭṭho hattī kuñcanādaṃ, akā kampittha medinī;
```

```
Tato nāgo nivattitvā, sathera balavāhano.
```

<p rend="hangnum">§29.</p>

```
Puratthimena dvārena, pavisitvā puraṃ subhaṃ;
```

```
Dakkhiṇena ca dvārena, nikkhamitvā tato puna.
```

<p rend="hangnum">§30.</p>

```
Thūpārāme cetiyassa, ṭhānato pacchato kataṃ;
```

```
Pamojavatthuṃ gantvāna, bodhiṭhāne nivattiya.
```

<p rend="hangnum">§31.</p>

```
Puratthāvadano aṭhā, thūpaṭhānaṃ tadā hitaṃ;
```

```
Kadambapupphaādāri-vallīhi citakaṃ ahu.
```

<p rend="hangnum">§32.</p>

```
Manussadevo <pb ed="M" n="0.0101" /> devehi, taṃ ṭhānaṃ rakkhitaṃ suciṃ;
```

```
Sodhāpetvā bhūsayitvā, taṅkhaṇaṃyeva sādhukaṃ.
```

<p rend="hangnum">§33.</p>

```
Dhātuṃ oropanatthāya, ārabhī hatthikkhandhato;
```

```
Nāgo na icchitaṃ rājā, theraṃ pucchittha taṃ manaṃ.
```

<p rend="hangnum">§34.</p>

```
Attano khandhasamake, ṭhāne ṭhapanamicchati;
```

```
Dhātuoropanaṃ tena, na iṭṭhamī’ti so bravi.
```

<p rend="hangnum">§35.</p>

```
Āṇāpetvā khaṇaṃyeva,
```

```
Sukkhāto’bhayavāpito;
```

```
Sukkhakaddama khaṇḍehi,
```

```
Citā petvāna taṃ samaṃ.
```

<p rend="hangnum">§36.</p>

```
Alaṅkaritvāna bahudhā, rājā taṃ ṭhānamuttamaṃ;
```

```
Oropetvā hatthikkhandhā, dhātuṃ tattha ṭhapesitaṃ.
```

<p rend="hangnum">§37.</p>

```
Dhātārakkhaṃ saṃvidhāya, ṭhapetvā tattha hatthinaṃ;
```

```
Dhātuthūpassa karaṇe, rājā turitamānaso.
```

<p rend="hangnum">§38.</p>

```
Bahū manusse yojetvā, itthikākaraṇe lahuṃ;
```

```
Dhātukiccaṃ vicintento, sāmacco pāvisī puraṃ.
```

<p rend="hangnum">§39.</p>

```
Mahāmahindatthero tu, mahā meghavanaṃ subhaṃ;
```

```
Sagaṇo abhigantvāna, tattha vāsamakappayi.
```

<p rend="hangnum">§40.</p>

```
Rattiṃ nāgo’nupariyāti, taṃ ṭhānaṃ so sadhātu kaṃ;
```

```
Bodhiṭhānamhi sālāya, divāṭhāti sadhātuko.
```

<p rend="hangnum">§41.</p>

```
Vatthussa tasso’parito, thūpaṃ theramatānu go;
```

```
Jaṅghāmattaṃ citāpetvā, katipāhena bhūpati.
```

<p rend="hangnum">§42.</p>

```
Tattha dhātupatiṭṭhānaṃ, ghosāpetvā upāgami;
```

```
Tato tato samanto ca, samāgami mahājano.
```

<p rend="hangnum">§43.</p>

```
Tasmiṃ samāgame dhātu, hatthikkhandhā nagāggatā;
```

```
Sattatālappamāṇamhi, dissanti nabhasiṭṭhitā.
```

<p rend="hangnum">§44.</p>

```
Vimhāpayanti janataṃ, yamakaṃ pāṭihāriyaṃ;
```

```
Kaṇṇambamūle buddho’va, akari lomahaṃsanaṃ.
```

<p rend="hangnum">§45.</p>

```
Tato <pb ed="M" n="0.0102" /> nikkhantajālāhi, jaladhārāhi cā’sakiṃ;
```

```
Ayaṃ obhāsitā’sittā, sabbālaṃkāmahī mahu.
```

<p rend="hangnum">§46.</p>

```
Parinibbānamañcamhi, nipannena jinena hi;
```

```
Kataṃ mahāadhiṭṭhāna-pañcakaṃ pañcacakkhunā.
```

<p rend="hangnum">§47.</p>

```
Gayhamānā mahābodhi sākhāsokena dakkhiṇā;
```

```
Chijjitvāna sayaṃyeva, patiṭṭhātu kaṭāhake.
```

<p rend="hangnum">§48.</p>

```
Patiṭṭhahitvā sā sākhā, chabbaṇṇarasmiyo subhā;
```

```
Rañjayantī disā sabbā, phalapattehi muccatu.
```

<p rend="hangnum">§49.</p>

```
Sasuvaṇṇakaṭāhā sā, uggantvāna manoramā;
```

```
Adissamānā sattāhaṃ, himagabbhamhi tiṭṭhatu.
```

<p rend="hangnum">§50.</p>

```
Thūpārāme patiṭṭhantaṃ, mama dakkhiṇaakkhakaṃ;
```

```
Karotu nabhamuggantvā, yamayaṃ pāṭihāriyaṃ.
```

<p rend="hangnum">§51.</p>

```
Laṅkā laṅkārabhūtamhi, hemamālikacetiye;
```

```
Patiṭṭhahantiyo dhātu, doṇamattā pamāṇato.
```

<p rend="hangnum">§52.</p>

```
Buddhavesadharā hutvā, uggantvā nabhasiṭṭhitā;
```

```
Patiṭṭhaṃ tu karitvāna, yamakaṃ pāṭihāriyaṃ.
```

<p rend="hangnum">§53.</p>

```
Adhiṭṭhānāni pañce’va, adhiṭṭhāsi tathāgato;
```

```
Akāsi tasmā sā dhātu, tadā taṃ pāṭihāriyaṃ.
```

<p rend="hangnum">§54.</p>

```
Ākāsā otaritvā sā, aṭṭhābhūpassa muddhani;
```

```
Atīvahaṭṭho taṃ rājā, patiṭṭhāpesi cetiye.
```

<p rend="hangnum">§55.</p>

```
Patiṭṭhitāya tassā ca, dhātuyā cetiye tadā;
```

```
Ahu mahābhūmicālo, abbhuto lomahaṃsano.
```

<p rend="hangnum">§56.</p>

```
Evaṃ acintiyā buddhā, buddhadhammā acintiyā;
```

```
Acintiye pasannānaṃ, vipāko hoti acintiyo.
```

<p rend="hangnum">§57.</p>

```
Taṃ pāṭihāriyaṃ disvā, pasīdiṃsu jane janā;
```

```
Mattābhayo rājaputto, kaniṭṭho rājino pana.
```

<p rend="hangnum">§58.</p>

```
Munissare pasīditvā, yācitvāna narissaraṃ;
```

```
Purisānaṃ sahassena, saha pabbajisāsane.
```

<p rend="hangnum">§59.</p>

```
Cetārigāmato <pb ed="M" n="0.0103" /> cāpi, dvāramaṇḍalatopi ca;
```

```
Vihīrabījato cāpi, tathā gallakapiṭṭhito.
```

<p rend="hangnum">§60.</p>

```
Tatho’patissagāmā ca, pañca pañca satāni ca;
```

```
Pabbajuṃ dārakā haṭṭhā, jātasaddhā tathāgate.
```

<p rend="hangnum">§61.</p>

```
Evaṃ purā bāhirā ca, sabbe pabbajitā tadā;
```

```
Tiṃsa bhikkhusahassāni, ahesuṃ jinasāsane.
```

<p rend="hangnum">§62.</p>

```
Thūpārāme thūpavaraṃ, niṭṭhāpetvā mahīpati;
```

```
Ratanādīhi’nekehi, sadā pūjamakārayi.
```

<p rend="hangnum">§63.</p>

```
Rājorodhā khattiyā ca, amaccā nāgarā tathā;
```

```
Sabbe janapadā ceva, pujā’kaṃsu visuṃ visuṃ.
```

<p rend="hangnum">§64.</p>

```
Thūpapubbaṅgamaṃ rājā, vihāraṃ tattha kārayi;
```

```
Thūpārāmoti tene’sa, vihāro vissuto ahu.
```

<p rend="hangnum">§65.</p>

```
Sakadhātusarīrakena ce’vaṃ,
```

```
Parinibbānagatopi lokanātho;
```

```
Janakāyahitaṃ sukhañca sammā,
```

```
Bahudhā’kāsi ṭhite jine kathāvakāti.
```

Sujanappasādasaṃvegatthāya kate mahāvaṃse

Dhātuagamano nāma

Sattarasamo paricchedo.

### Aṭṭhārasama pariccheda

#### Mahābodhiggahaṇo

<p rend="hangnum">§1.</p>

```
Mahābodhiñca theriñca, āṇāpetuṃ mahīpati;
```

```
Therena vuttavacanaṃ, saramāno sake ghare.
```

<p rend="hangnum">§2.</p>

```
Antovasse’ka divasaṃ, nisinno therasantike;
```

```
Sahā’maccehi mantetvā, bhāgineyyaṃ sayaṃ sakaṃ.
```

<p rend="hangnum">§3.</p>

```
Ariṭṭhanāmakā’maccaṃ<pb ed="M" n="0.0104" />, tasmiṃ kamme niyojituṃ;
```

```
Mantvā āmantayitvāna, idaṃ vacanamabravi.
```

<p rend="hangnum">§4.</p>

```
Tā sakkhissasi…, dhammāsokassa santikā;
```

```
Mahābodhiṃ saṅghamittaṃ, theriṃ ānayituṃ idha.
```

<p rend="hangnum">§5.</p>

```
Sakkhissāmi ahaṃ deva, ānetuṃ taṃ duve tato;
```

```
Idhā’gato pabbajituṃ, sace lacchāmi mānada.
```

<p rend="hangnum">§6.</p>

```
Evaṃ hotūti vatvāna, rājā taṃ tattha pesayi;
```

```
So therassa ca rañño ca, sāsanaṃ gayha vandiya.
```

<p rend="hangnum">§7.</p>

```
Assayujasukkapakkhe, nikkhanto dutiye’hani;
```

```
Sānuyutto jambukole, nāvamāruyha paṭṭane.
```

<p rend="hangnum">§8.</p>

```
Mahodamiṃ karitvāna, therādhiṭṭhānayogato;
```

```
Nikkhantadivaseyeva, rammaṃ pupphapuraṃ agā.
```

<p rend="hangnum">§9.</p>

```
Tadā tu anulādevī, pañcakaññāsatehi ca;
```

```
Antepurikaitthīnaṃ, saddhiṃ pañcasatehi ca.
```

<p rend="hangnum">§10.</p>

```
Dasasīlaṃ samādāya, kāsāya vasanā suci;
```

```
Pabbajjāpekkhi nisekhā, pekkhanti theriyā’gamaṃ.
```

<p rend="hangnum">§11.</p>

```
Nagarasse’kadesamhi, ramme bhikkhunupassaye;
```

```
Kārāpite narindena, vāsaṃ kappesi subbatā.
```

<p rend="hangnum">§12.</p>

```
Upāsikāhi tāhe’sa, vutto bhikkhunupassayo;
```

```
Upāsikā vihāroti, tena laṃkāya vissuto.
```

<p rend="hangnum">§13.</p>

```
Bhāgineyyo mahā’riṭṭho, dhammāsokassa rājino;
```

```
Appetvā rājasandesaṃ, therasandesa’mabravi.
```

<p rend="hangnum">§14.</p>

```
Bhātujayā sahāyassa, rañño te rājakuñjara;
```

```
Ākaṅkhamānā pabbajjaṃ, niccaṃ vasati saññatā.
```

<p rend="hangnum">§15.</p>

```
Saṅghamittaṃ bhikkhuniṃ taṃ, pabbājetuṃ visajjaya;
```

```
Tāya saddhiṃ mahābodhi-dakkhiṇasākhameva ca.
```

<p rend="hangnum">§16.</p>

```
Theriyā ca tamevatthaṃ, abravi therabhāsitaṃ;
```

```
Gantvā pitusamīpaṃ sā, therī theramataṃ bravī.
```

<p rend="hangnum">§17.</p>

```
Āha <pb ed="M" n="0.0105" /> rājā tuvaṃ amma, apassanto kathaṃ ahaṃ;
```

```
Sokaṃ vinodayissāmi, puttanattaviyogajaṃ.
```

<p rend="hangnum">§18.</p>

```
Āha sā me mahārāja, bhātuno vacanaṃ garu;
```

```
Pabbājanīyā ca bahū, gantabbaṃ tattha tena me.
```

<p rend="hangnum">§19.</p>

```
‘‘Satthaghātamanārahā, mahābodhimahīruhā;
```

```
Kathannu sākhaṃ gaṇissaṃ’’, iti rājā vicintayī.
```

<p rend="hangnum">§20.</p>

```
Amaccassa mahādeva-nāmakassa matena so;
```

```
Bhikkhusaṅghaṃ nimantetvā, bhojetvā pucchi bhūpatiṃ.
```

<p rend="hangnum">§21.</p>

```
Bhante laṃkaṃ mahābodhi, pesetabbā nu kho iti;
```

```
Thero moggaliputto so, pesetabbāti bhāsiya.
```

<p rend="hangnum">§22.</p>

```
Kataṃ mahāadhiṭṭhāna-pañcakaṃ pañcacakkhunā;
```

```
Ābhāsi rañño taṃ sutvā, tussitvā dharaṇīpati.
```

<p rend="hangnum">§23.</p>

```
Sattayojanikaṃ maggaṃ, so mahābodhigāminaṃ;
```

```
Sodhāpetvāna sakkaccaṃ, bhūsāpeti anekadhā.
```

<p rend="hangnum">§24.</p>

```
Suvaṇṇaṃ nīharāpesi, kaṭāhakaraṇāya ca;
```

```
Vissakammo ca āgantvā, satulādhārarūpavā.
```

<p rend="hangnum">§25.</p>

```
‘‘Kaṭāhaṃ kiṃ pamāṇaṃ nu, karomī’ti apucchitaṃ;
```

```
‘‘Ñatvā pamāṇaṃ tvaṃyeva, karohi’’ iti bhāsiya.
```

<p rend="hangnum">§26.</p>

```
Suvaṇṇā gahetvāna, hatthena parimajjiya;
```

```
Kaṭāhaṃ taṅkhaṇaṃyeva, nimminitvāna pakkami.
```

<p rend="hangnum">§27.</p>

```
Navahatthaparikkhepaṃ, pañcahatthaṃ gabhīrato;
```

```
Tihatthavikkhambhayutaṃ, aṭṭhaṅgulaghanaṃ subhaṃ.
```

<p rend="hangnum">§28.</p>

```
Yuvassa hatthino soṇḍa-pamāṇamukhavaṭṭikaṃ;
```

```
Gāhā petvāna taṃ rājā, bālasurasamappakaṃ.
```

<p rend="hangnum">§29.</p>

```
Sattayojanadīghāya, vitthatāyati yojanaṃ;
```

```
Senāya caturaṅginyā, mahābhikkhugaṇena ca.
```

<p rend="hangnum">§30.</p>

```
Upagamma mahābodhiṃ, nānālaṅkārabhūsitaṃ;
```

```
Nānāratanacittaṃ taṃ, vividhaddhajamāliniṃ.
```

<p rend="hangnum">§31.</p>

```
Nānākusumasaṃkiṇṇaṃ<pb ed="M" n="0.0106" />, nānāturiyaghositaṃ;
```

```
Senāya parivāretvā, parikkhipiya sāṇiyā.
```

<p rend="hangnum">§32.</p>

```
Mahātherasahassena, pamukhena mahāgaṇe;
```

```
Raññaṃ pattābhisekānaṃ, sahassenā’dhikena ca.
```

<p rend="hangnum">§33.</p>

```
Attānaṃ parivāretvā, mahābodhiñca sādhukaṃ;
```

```
Olokesi mahābodhiṃ, paggahetvāna añjaliṃ.
```

<p rend="hangnum">§34.</p>

```
Tassā dakkhiṇasākhāya, catuhatthapamāṇakaṃ;
```

```
Ṭhānaṃ khandhañca vajjetvā, sākhā antaradhāyisuṃ.
```

<p rend="hangnum">§35.</p>

```
Taṃ pāṭihāriyaṃ disvā, patīto puthavīpati;
```

```
‘‘Pūjema’haṃ mahābodhiṃ, rajjenā’hi udīriya.
```

<p rend="hangnum">§36.</p>

```
Abhisiñci mahābodhīṃ, mahārajje mahīpati;
```

```
Pupphādīhi mahābodhiṃ, pūjetvāna padakkhiṇaṃ.
```

<p rend="hangnum">§37.</p>

```
Katvā aṭṭhasu ṭhānesu, vanditvāna katañjalī;
```

```
Suvaṇṇakhacite pīṭhe, nānāratanamaṇḍite.
```

<p rend="hangnum">§38.</p>

```
Svārohe yāva sāucce, taṃ suvaṇṇakaṭāhakaṃ;
```

```
Ṭhapāpetvāna āruyha, gahetuṃ sākhamuttamaṃ.
```

<p rend="hangnum">§39.</p>

```
Ādiyitvāna sovaṇṇa tulikāya manosilaṃ;
```

```
Lekhaṃ datvāna sākhāya, saccakriyamakā iti.
```

<p rend="hangnum">§40.</p>

```
‘‘Laṃkādīpaṃ yadi ito, gantabbaṃ urubodhiyā;
```

```
Nibbematiko buddhassa, sāsanamhi sace ahaṃ.
```

<p rend="hangnum">§41.</p>

```
Sayaṃyeva mahābodhi-sākhāyaṃ dakkhiṇā subhā;
```

```
Chijjitvāna patiṭṭhātu, idha hemakaṭāhake.
```

<p rend="hangnum">§42.</p>

```
Lekhaṭhāne mahābodhi, chijjitvā sayameva sā;
```

```
Gandhakaddamapūrassa, kaṭāhasso’pariṭṭhitā.
```

<p rend="hangnum">§43.</p>

```
Mūlalekhāya upari, tiyaṅgulatiyaṅgule;
```

```
Dadaṃ manosilā lekhā, parikkhipi narissaro.
```

<p rend="hangnum">§44.</p>

```
Ādiyā thūlamūlāni, khuddakāni’tarāhi tu;
```

```
Nikkhamitvā dasa dasa, jālībhūtā niotaruṃ.
```

<p rend="hangnum">§45.</p>

```
Taṃ <pb ed="M" n="0.0107" /> pāṭihāriyaṃ disvā, rājā’tīva pamodito;
```

```
Tatthevā’kāsi ukkuṭṭhiṃ, samantā parisāpi ca.
```

<p rend="hangnum">§46.</p>

```
Bhikkhusaṅgho sādhukāraṃ, tuṭṭhacitto pamodayi;
```

```
Celukkhepasahassāni, pavattiṃsu samantato.
```

<p rend="hangnum">§47.</p>

```
Evaṃ satena mūlānaṃ, tattha sā gandhakaddame;
```

```
Patiṭṭhāsi mahābodhi, pasādentī mahājanaṃ.
```

<p rend="hangnum">§48.</p>

```
Tassā khandho dasahattho, pañcasākhā manoramā;
```

```
Catuhatthā catuhatthā, dasaḍḍhaphalamaṇḍitā.
```

<p rend="hangnum">§49.</p>

```
Sahassantu pasākhānaṃ, sākhānaṃ tāsamāsi ca;
```

```
Evaṃ āsi mahābodhi, manoharasiridharā.
```

<p rend="hangnum">§50.</p>

```
Kaṭāhamhi mahābodhi-patiṭṭhitakkhaṇe mahī;
```

```
Akampi pāṭihīrāni, ahesuṃ vividhāni ca.
```

<p rend="hangnum">§51.</p>

```
Sayaṃ nādehi tūriyānaṃ, devesu mānusesu ca;
```

```
Sādhukāraninādeti, devabrahmagaṇassa ca.
```

<p rend="hangnum">§52.</p>

```
Meghānaṃ migapakkhinaṃ, yakkhādīnaṃ ravehi ca;
```

```
Ravehicamahīkampe, ekakolāhalaṃ ahu.
```

<p rend="hangnum">§53.</p>

```
Bodhiyā phalapattehi, chabbaṇṇarasmiyo subhā;
```

```
Nikkhamitvā cakkavāḷaṃ, sakalā sobhayiṃsu ca.
```

<p rend="hangnum">§54.</p>

```
Sakaṭāhā mahābodhi, uggantvāna tato nabhaṃ;
```

```
Aṭṭhāsi himagabbhamhi, sattāhāni adassanā.
```

<p rend="hangnum">§55.</p>

```
Rājā oruyha pīṭhamhā, taṃ sattāhaṃ tahiṃ vasaṃ;
```

```
Niccaṃ mahābodhipūjaṃ, akāsi ca anekadhā.
```

<p rend="hangnum">§56.</p>

```
Atīte tamhi sattāhe, sabbe himavalāvakā;
```

```
Pavisiṃsu mahābodhiṃ, sabbākā raṃsiyopi ca.
```

<p rend="hangnum">§57.</p>

```
Suddhenakadisissittha, sākaṭāhe pattiṭṭhitā;
```

```
Mahājanassa sabbassa, mahābodhi manoramā.
```

<p rend="hangnum">§58.</p>

```
Pavattamhi mahābodhi, vividhe pāṭihāriye;
```

```
Vimhāpayanti janataṃ, pathavītalamoruhi.
```

<p rend="hangnum">§59.</p>

```
Pāṭihirehi’nekehi<pb ed="M" n="0.0108" />, tehi so pīṇito puna;
```

```
Mahārājā mahābodhiṃ, mahārajjena pūjayi.
```

<p rend="hangnum">§60.</p>

```
Mahābodhiṃ mahārajje-nābhisiñciya pūjayaṃ;
```

```
Nānāpūjāhi sattāhaṃ, puna tattheva so vasi.
```

<p rend="hangnum">§61.</p>

```
Assayujasukkapakkhe, pannarasauposathe;
```

```
Aggahesi mahābodhiṃ, dvisattāhamaccaye tato.
```

<p rend="hangnum">§62.</p>

```
Assayujakāḷapakkhe, catuddasauposathe;
```

```
Rathe subhe ṭhapetvāna, mahābodhiṃ rathesabho.
```

<p rend="hangnum">§63.</p>

```
Pūjento taṃ dinaṃyeva, upanetvā sakaṃ puraṃ;
```

```
Alaṅkaritvā bahudhā, kāretvā maṇḍapaṃ subhaṃ.
```

<p rend="hangnum">§64.</p>

```
Kattikasukkapakkhassa, dine pāṭipade tahiṃ;
```

```
Mahābodhiṃ mahāsāla-mūle pācinate subhe.
```

<p rend="hangnum">§65.</p>

```
Ṭhapāpetvāna kāresi, pūjā’nekā dine dine;
```

```
Gāhato sattarasame, vivase tu navaṅkirā.
```

<p rend="hangnum">§66.</p>

```
Sakiṃ yevaajāyiṃsu, tassā’nekanarādhipo;
```

```
Tuṭṭhacitto mahābodhiṃ, puna rajjena pūjayi.
```

<p rend="hangnum">§67.</p>

```
Mahārajje’bhi siñcitvā, mahābodhiṃ mahissaro;
```

```
Kāresi ca mahābodhi-pūjā nānappakārakaṃ.
```

<p rend="hangnum">§68.</p>

```
Iti kusumapure saresaraṃsā,
```

```
Bahuvidhacārudhajākulāvisālā;
```

```
Surucirapavaroru bodhipūjā,
```

```
Marunaracittavikāsinī ahosīti.
```

Sujanappasādasaṃvegatthāya kate mahāvaṃse

Mahābodhiggahaṇo nāma

Aṭṭhārasamo paricchedo.

### Ekūnavīsatima pariccheda

#### Bodhi āgamano

<p rend="hangnum">§1.</p>

```
Mahābodhirakkhaṇatthaṃ<pb ed="M" n="0.0109" />, aṭṭhārasa rathe sabho;
```

```
Devakulāni datvāna, aṭṭhāmaccā kulāni ca.
```

<p rend="hangnum">§2.</p>

```
Aṭṭha brāhmaṇakulāni, aṭṭha vassakulāni ca;
```

```
Gopakānaṃ taracchānaṃ, kuliṅgānaṃ kulāni ca.
```

<p rend="hangnum">§3.</p>

```
Tatheva pesakārānaṃ, kumbhakārānameva ca;
```

```
Sabbe sañcāpi senīnaṃ, nāgayakkhānameva ca.
```

<p rend="hangnum">§4.</p>

```
Hemasajjughaṭeceva, datvā aṭṭhaṭṭha mānado;
```

```
Āropetvā mahābodhiṃ, nāvaṃ gaṅgāya bhūsitaṃ.
```

<p rend="hangnum">§5.</p>

```
Saṅghamitta mahātherī, sahe kadasa bhikkhuniṃ;
```

```
Tathevā’ropayitvāna, ariṭṭhapamukhepi ca.
```

<p rend="hangnum">§6.</p>

```
Nagarā nikkhamitvāna, viñjāṭavimaticcaso;
```

```
Tāmalitthiṃ anuppatto, sattāhene’va bhūpati.
```

<p rend="hangnum">§7.</p>

```
Accuḷā rāhi pūjāyi, devānāgānarāpi ca;
```

```
Mahābodhiṃ pūjayantā, sattāhena’vupāgamuṃ.
```

<p rend="hangnum">§8.</p>

```
Mahāsamuddatīramhi, mahābodhiṃ mahīpati;
```

```
Ṭhapāpetvāna pūjesi, mahārajjena so puna.
```

<p rend="hangnum">§9.</p>

```
Mahābodhiṃ mahārajje, abhisiñcīyakāmado;
```

```
Aggasira sukkapakkhe, dine pāṭipade tato.
```

<p rend="hangnum">§10.</p>

```
Uccāretuṃ mahābodhiṃ, tehiyeva’ṭṭha aṭṭhahi;
```

```
Sālamūlamhi dinnehi, dhātuggatakulehi so.
```

<p rend="hangnum">§11.</p>

```
Ukkhipitvā mahābodhiṃ, galamattaṃ jalaṃ tahiṃ;
```

```
Ogāhetvā sanāvāya, patiṭṭhāpayi sādhukaṃ.
```

<p rend="hangnum">§12.</p>

```
Nāvaṃ <pb ed="M" n="0.0110" /> āropayitvā taṃ, mahātheriṃ satherikaṃ;
```

```
Mahāriṭṭhaṃ mahāmaccaṃ, idaṃ vacanamabravi.
```

<p rend="hangnum">§13.</p>

```
‘‘Ahaṃ rajjena tikkhattuṃ, mahābodhimapūjayiṃ;
```

```
Eva mevā’bhi pūjetu, rājā rajjena me sakhā’’.
```

<p rend="hangnum">§14.</p>

```
Idaṃ vatvā mahārājā, tīre pañjaliko ṭhito;
```

```
Gacchamānaṃ mahābodhiṃ, passaṃ assūnivattayi.
```

<p rend="hangnum">§15.</p>

```
Mahābodhi viyogena,
```

```
Dhammā soko sasokavā;
```

```
Kannitvā paridevitvā,
```

```
Agamāsi sakaṃ puraṃ.
```

<p rend="hangnum">§16.</p>

```
Mahābodhi samāruḷhā, nāvāpakkhandhī toyadhiṃ;
```

```
Samantā yojane vicī, sannisīdi mahaṇṇave.
```

<p rend="hangnum">§17.</p>

```
Pupphiṃsu pañcavaṇṇāni, padumāni samantato;
```

```
Antalikkhe pavajjiṃsu, aneka tūriyāni ca.
```

<p rend="hangnum">§18.</p>

```
Devatāhi anekāhi, pūjā’nekā pavattitā;
```

```
Gahetuñca mahābodhi, nāgā’kāsuṃ vikubbanaṃ.
```

<p rend="hangnum">§19.</p>

```
Saṅghamittā mahātheri, abhiññābalapāragā;
```

```
Supaṇṇarūpā hutvāna, te tāsesi mahorage.
```

<p rend="hangnum">§20.</p>

```
Te tāsitā mahātheriṃ, yācitvāna mahoragā;
```

```
Nayitvāna mahābemadhiṃ, bhujaṅgabhavanaṃ tato.
```

<p rend="hangnum">§21.</p>

```
Sattāhaṃ nāgarajjena, pūjāhi vividhāhi ca;
```

```
Pūjayitvāna ānetvā, nāvāyaṃ ṭhapayiṃsu te.
```

<p rend="hangnum">§22.</p>

```
Tadaheva mahābodhi, jambukolamidhagamā;
```

```
Devānaṃpiyatisso tu, rājā lokahite rato.
```

<p rend="hangnum">§23.</p>

```
Sumanā sāmaṇeramhā, pubbe sutatadāgamo;
```

```
Maggasirādidinagho, pabhuti vacasādaro.
```

<p rend="hangnum">§24.</p>

```
Uttaradvārato <pb ed="M" n="0.0111" /> yāva, jambukolaṃ mahāpathaṃ;
```

```
Vibhūsayitvā sakalaṃ, mahābodhigatāsayo.
```

<p rend="hangnum">§25.</p>

```
Samuddāsanasālāya, ṭhāne ṭhatvā mahaṇṇave;
```

```
Āgacchantaṃ mahābodhiṃ, mahātheriddhiyā’ddasa.
```

<p rend="hangnum">§26.</p>

```
Tasmiṃṭhāne katā sālā, pakā setuṃ tamabbhutaṃ;
```

```
Samuddāsanasālāti, nāmenā‘si’dha pākaṭā.
```

<p rend="hangnum">§27.</p>

```
Mahātherānubhāvena, saddhiṃ therehi tehi ca;
```

```
Tadaheva’gamā rājā, jambukolaṃ sa senako.
```

<p rend="hangnum">§28.</p>

```
Mahābodhā gamepīti-vegenu’nno udānayaṃ;
```

```
Galappamāṇaṃ salilaṃ, vigāhetvā suviggaho.
```

<p rend="hangnum">§29.</p>

```
Mahābodhiṃ soḷasahi, kulehi saha muddhanā;
```

```
Ādāyo’ropayitvāna, velāyaṃ maṇḍape subhe.
```

<p rend="hangnum">§30.</p>

```
Ṭhapayitvāna laṃkindo, laṃkārajjena pūjayi;
```

```
Soḷasannaṃ samappetvā, kulānaṃ rajjamattano.
```

<p rend="hangnum">§31.</p>

```
Sayaṃ dovārikaṭhāne, ṭhatvāna divase tayo;
```

```
Tattheva pūjaṃ kāresi, vividhaṃ manujādhipo.
```

<p rend="hangnum">§32.</p>

```
Mahābodhiṃ dasamiyaṃ, āropetvā rathesubhe;
```

```
Ānayanto manussindo, dumindaṃ taṃ ṭhapāpayi.
```

<p rend="hangnum">§33.</p>

```
Pācinassa vihārassa, ṭhāne ṭhānavicakkhaṇo;
```

```
Pātarāsaṃ pavattesi, sasaṅghassa janassa so.
```

<p rend="hangnum">§34.</p>

```
Mahāmahindathere’ttha, kataṃ dasabalena taṃ;
```

```
Kathesi nāgadamanaṃ, rañño tassa asesato.
```

<p rend="hangnum">§35.</p>

```
Therassa sutvā kāretvā, saññāṇāni tahiṃ tahiṃ;
```

```
Paribhuttesu ṭhānesu, nisajjādīhi satthunā.
```

<p rend="hangnum">§36.</p>

```
Tivakkassa brāhmaṇassa, gāmadvāre ca bhūpati;
```

```
Ṭhapāpetvā mahābodhiṃ, ṭhānesu tesu tesu ca.
```

<p rend="hangnum">§37.</p>

```
Suddhavāluka santhāre, nānāpupphasamākule;
```

```
Paggahitadhaje magge, pupphagghikavibhūsite.
```

<p rend="hangnum">§38.</p>

```
Mahābodhiṃ <pb ed="M" n="0.0112" /> pūjayanto, rattindiva matandito;
```

```
Ānayitvā cuddasiyaṃ, anurādha purantikaṃ.
```

<p rend="hangnum">§39.</p>

```
Vaḍḍhamānakacchāyāya, puraṃ sādhu vibhūsitaṃ;
```

```
Uttarena ca dvārena, pūjayanto pavesiya.
```

<p rend="hangnum">§40.</p>

```
Dakkhiṇena ca dvārena, nikkhamitvā pavesiya;
```

```
Mahā meghavanārāmaṃ, catubuddhanisevitaṃ.
```

<p rend="hangnum">§41.</p>

```
Sumanasseva vacasā, padesaṃ sādhusaṅkhataṃ;
```

```
Pubbabodhiṭhitaṭṭhānaṃ, upanetvā manoramaṃ.
```

<p rend="hangnum">§42.</p>

```
Kulehi so soḷasahi, rājā laṅkāradhārihi;
```

```
Oropetvā mahābodhiṃ, patiṭṭhā petu mossajji.
```

<p rend="hangnum">§43.</p>

```
Hatthato muttamattasā, asītiratanaṃ nabhaṃ;
```

```
Uggantvāna ṭhitā muñci, chabbaṇṇā rasmiyo subhā.
```

<p rend="hangnum">§44.</p>

```
Dīpe patthariyā’hacca, brahmalokaṃ ṭhitā ahu;
```

```
Sūriyatthaṅgamanāyāva, rasmiyo tā manoramā.
```

<p rend="hangnum">§45.</p>

```
Purisā dasasahassāni, pasannā pāṭihāriye;
```

```
Vipassitvānā’rahatthaṃ, patvāna idha pabbajuṃ.
```

<p rend="hangnum">§46.</p>

```
Orohitvā mahābodhi, sūriyatthaṅgame tato;
```

```
Rohiṇiyā patiṭṭhāsi, mahiyaṃ kampi medinī.
```

<p rend="hangnum">§47.</p>

```
Mūlāni tāni uggantvā, kaṭāhamukhavaṭṭito;
```

```
Vinandhantā kaṭāhaṃ taṃ, otariṃsu mahītalaṃ.
```

<p rend="hangnum">§48.</p>

```
Patiṭṭhitaṃ mahābodhiṃ, janā sabbe samagatā;
```

```
Gandhamālādi pūjāhi, pūjayiṃsu samantato.
```

<p rend="hangnum">§49.</p>

```
Mahāmegho pavassittha, himagabbhā samantato;
```

```
Mahābodhiṃ chādayiṃsu, sītalāni ghanāni ca.
```

<p rend="hangnum">§50.</p>

```
Sattāhāni mahābodhiṃ, tahiṃyeva adassanā;
```

```
Himagabbhe sannisīdi, pasādajananī jane.
```

<p rend="hangnum">§51.</p>

```
Sattāhā tikkame meghā, sabbe apagamiṃsu te;
```

```
Mahābodhi ca dissittha, chabbaṇṇā raṃsiyopi ca.
```

<p rend="hangnum">§52.</p>

```
Mahāmahindattheroca, saṅghamittā ca bhikkhunī;
```

```
Tatthā’gañchuṃsaparisā, rājā saparisopi ca.
```

<p rend="hangnum">§53.</p>

```
Khattiyā <pb ed="M" n="0.0113" /> kājaraggāme, candanaggāma khattiyā;
```

```
Tivakka brāhmaṇo ceva, dīpavāsī janāpi ca.
```

<p rend="hangnum">§54.</p>

```
Devānubhāvenā’gañchuṃ, mahābodhi mahussukkā;
```

```
Mahāsamāgame tasmiṃ, pāṭihāriyavimhite.
```

<p rend="hangnum">§55.</p>

```
Pakkaṃ pācinasākhāya, pekkhataṃ pakka’makkhataṃ;
```

```
Thero patantamādāya, ropetuṃ rājino adā.
```

<p rend="hangnum">§56.</p>

```
Paṃsūnaṃ gandhamissānaṃ, puṇṇe soṇṇa kaṭāhake;
```

```
Mahāsanassa ṭhāne taṃ, ṭhapitaṃ ropa’yissaro.
```

<p rend="hangnum">§57.</p>

```
Pekkhataṃyeva sabbesaṃ, uggantvā aṭṭha aṅkurā;
```

```
Jāyiṃsu bodhitaruṇā, aṭṭhaṃsu catuhatthakā.
```

<p rend="hangnum">§58.</p>

```
Rājā te bodhitaruṇe, disvā vimhitamānaso;
```

```
Setacchattena pūjesi, abhisekamadāsi ca.
```

<p rend="hangnum">§59.</p>

```
Patiṭṭhāpesi aṭṭhannaṃ, jambukolamhi paṭṭane;
```

```
Mahābodhi ṭhita ṭhāne, nāvāyo rohane tadā.
```

<p rend="hangnum">§60.</p>

```
Tivakkabrāhmaṇagāme, thūpārāme tatheva ca;
```

```
Issarasamaṇārāme, paṭhame cetiyaṅgaṇe.
```

<p rend="hangnum">§61.</p>

```
Cetiya pabbatā rāme, tathā kājaragāmake;
```

```
Candanagāmake cāti, ekekaṃ bodhilaṭṭhikaṃ.
```

<p rend="hangnum">§62.</p>

```
Sesā catupakkajātā, dvattiṃsa bodhilaṭṭhiyo;
```

```
Samantā yojanaṭhāne, vihāresu tahiṃ tahiṃ.
```

<p rend="hangnum">§63.</p>

```
Dīpāvāsī janasseva, hitatthāya patiṭṭhite;
```

```
Mahābodhi dumindamhi, sammāsambuddha tejasā.
```

<p rend="hangnum">§64.</p>

```
Anulāsāsa parisā, saṅghamittāya theriyā;
```

```
Santike pabbajitvāna, arahattamapāpuṇi.
```

<p rend="hangnum">§65.</p>

```
Ariṭṭho so pañcasata-parivāro ca khattiyo;
```

```
Therantike pabbajitvā, arahattamapāpuṇi.
```

<p rend="hangnum">§66.</p>

```
Yāni seṭṭhikulāna’ṭṭha-mahābodhimidhāharuṃ;
```

```
Bodhāharakulānīti, tāni tena pavuccare.
```

<p rend="hangnum">§67.</p>

```
Upāsikā vihāroti, ñāte bhikkhunupassaye;
```

```
Sasaṅghā saṅghamittā sā, mahātherī tahiṃ vasi.
```

<p rend="hangnum">§68.</p>

```
Agārattayapāmokkhe<pb ed="M" n="0.0114" />, agāre tattha kārayi;
```

```
Dvādasa tesu ekasmiṃ, mahāgāre ṭhapāpayi.
```

<p rend="hangnum">§69.</p>

```
Mahābodhisametāya, nāvāya kūpayaṭṭhikaṃ;
```

```
Ekasmiṃ piya mekasmiṃ, arittaṃ tehi teviduṃ.
```

<p rend="hangnum">§70.</p>

```
Jāte aññanikāyepi, agārā dvādasāpi te;
```

```
Hatthāḷaka bhikkhunīhi, vaḷañjayiṃsu sabbadā.
```

<p rend="hangnum">§71.</p>

```
Rañño maṅgalahatthi so, vicaranto yathāsukhaṃ;
```

```
Purassa ekapassamhi, kandarantamhi sītale.
```

<p rend="hangnum">§72.</p>

```
Kadambapupphagumbante, aṭṭhāsi gocaraṃ caraṃ;
```

```
Hatthiṃ tattharataṃ ñatvā, akaṃsu tattha āḷhakaṃ.
```

<p rend="hangnum">§73.</p>

```
Atheka divasaṃ hatthī, nagaṇhi kabaḷāni so;
```

```
Dīpappasādakaṃ theraṃ, rājā so pucchitaṃ mataṃ.
```

<p rend="hangnum">§74.</p>

```
Kadambapupphagumbasmiṃ, thūpassa karaṇaṃ karī;
```

```
Icchatīti mahāthero, mahārājassa abravi.
```

<p rend="hangnum">§75.</p>

```
Sadhātukaṃ tattha thūpaṃ, thūpassa gharameva ca;
```

```
Khippaṃ rājā akāresi, niccaṃ janahiterato.
```

<p rend="hangnum">§76.</p>

```
Saṅghamittā mahātherī, suññāgārābhilāsinī;
```

```
Ākiṇṇattā vihārassa, vussamānassa tassa sā.
```

<p rend="hangnum">§77.</p>

```
Vuddhatthinī sāsanassa, bhikkhunīnaṃ hitāya ca;
```

```
Bhikkhunupassayaṃ aññaṃ, icchamānā vicakkhaṇā.
```

<p rend="hangnum">§78.</p>

```
Gantvā cetiyagehaṃ taṃ, pavivekasukhaṃ bhusaṃ;
```

```
Divāvihāraṃ kappesi, vihārakusalā’malā.
```

<p rend="hangnum">§79.</p>

```
Theriyā vandanatthāya, rājā bhikkhunupassayaṃ;
```

```
Gantvā tattha gataṃ sutvā, gantvāna tattha vandiya.
```

<p rend="hangnum">§80.</p>

```
Sammoditvā tāya saddhiṃ, tatthāgamanakāraṇaṃ;
```

```
Tassā ñatvā adhippāyaṃ, adhippāya vidū vidū.
```

<p rend="hangnum">§81.</p>

```
Samantā thūpagehassa, rammaṃ bhikkhunupassayaṃ;
```

```
Devānaṃpiyatisso so, mahārājā akārayi.
```

<p rend="hangnum">§82.</p>

```
Hatthāḷhakasamīpamhi<pb ed="M" n="0.0115" />, kato bhikkhunupassayo;
```

```
Hatthāḷhakavihāroti, vissuto āsi tena so.
```

<p rend="hangnum">§83.</p>

```
Sumittā saṅghamittā sā, mahātherī mahāmatī;
```

```
Tasmiñhi vāsaṃ kappesi, ramme bhikkhunupassaye.
```

<p rend="hangnum">§84.</p>

```
Evaṃ laṃkā lokahitaṃ sāsanavuddhiṃ;
```

```
Saṃsodhento esa mahābodhi dumindo;
```

```
Laṃkādīpe ramme mahāmeghavanasmiṃ,
```

```
Aṭṭhā sīghaṃ kālamanekabbhūtayuttoti.
```

Sujanappasādasaṃvegatthāya kate mahāvaṃse

Bodhiāgamano nāma

Ekūnavīsatimo paricchedo.

### Vīsatima pariccheda

#### Theraparinibbānaṃ

<p rend="hangnum">§1.</p>

```
Aṭṭhārasamhi vassamhi, dhammāsokassa rājino;
```

```
Mahāmeghavanārāme, mahābodhi patiṭṭhati.
```

<p rend="hangnum">§2.</p>

```
Tato dvādasame vasse, mahesī tassa rājino;
```

```
Piyā asandhīmittā sā, matā sambuddhamāmakā.
```

<p rend="hangnum">§3.</p>

```
Tato catutthe vassamhi, dhammāsoko mahīpati;
```

```
Tissarakkha mahesitte, ṭhapesi visamāsayaṃ.
```

<p rend="hangnum">§4.</p>

```
Tato tu tatiye vasse, sābālā rūpamāninī;
```

```
‘‘Mayāpi ca ayaṃ rājā, mahābodhiṃ ma māyati’’.
```

<p rend="hangnum">§5.</p>

```
Iti kodhavasaṃ gantvā, attano’nattha kārikā;
```

```
Maṇḍukaṇṭakayogena, mahābodhi maghā tayi.
```

<p rend="hangnum">§6.</p>

```
Tato <pb ed="M" n="0.0116" /> ca tutthevassamhi, dhammā soko mahāyaso;
```

```
Anicca tāva saṃpatto, sattatiṃsasamā ime.
```

<p rend="hangnum">§7.</p>

```
Devānaṃ piyatisso tu, rājā dhammaguṇe rato;
```

```
Mahāvihāre navakammaṃ, tathā cetiyapabbate.
```

<p rend="hangnum">§8.</p>

```
Thūpārāme navakammaṃ, niṭṭhāpetvā yathārahaṃ;
```

```
Dīpappasādakaṃ theraṃ, pucchi pucchitakovidaṃ.
```

<p rend="hangnum">§9.</p>

```
Kārāpessamahaṃ bhante, vihāresu bahū idha;
```

```
Patiṭṭhāpetuṃ thūpesu, kathaṃ lacchāma dhātuyo.
```

<p rend="hangnum">§10.</p>

```
Sambuddhapattaṃ pūretvā, sumanenā’haṭā idha;
```

```
Cetiyapabbate rāja, ṭhapitā atthi dhātuyo.
```

<p rend="hangnum">§11.</p>

```
Hatthikkhandhe ṭhapetvā tā, dhātuyo idha āhara;
```

```
Iti vutto satherena, tathā āhari dhātuyo.
```

<p rend="hangnum">§12.</p>

```
Vihāre kārayitvāna, ṭhāne yojanayojane;
```

```
Dhātuyo tattha thūpesu, nidhāpesi yathārahaṃ.
```

<p rend="hangnum">§13.</p>

```
Sambuddhabhuttapattaṃ tu, rājavatthughare subhe;
```

```
Ṭhapayitvāna pūjesi, nānāpūjāhi sabbadā.
```

<p rend="hangnum">§14.</p>

```
Pañcasatehi’ssareti, mahātherassa santike;
```

```
Pabbajjavasitaṭhāne, issarasamaṇako ahu.
```

<p rend="hangnum">§15.</p>

```
Pañcasatehi vassehi, mahātherassa santike;
```

```
Pabbajjavasitaṭhāne, tathā vassagiri ahu.
```

<p rend="hangnum">§16.</p>

```
Yā yā mahāmahindena, therena vasitā guhā;
```

```
Sapabbatavihāresu, sā mahindaguhā ahu.
```

<p rend="hangnum">§17.</p>

```
Mahāvihāraṃ paṭhamaṃ, dutiyaṃ cetiyavhayaṃ;
```

```
Thūpārāmaṃ tu tatiyaṃ, thūpapubbaṅgamaṃ subhaṃ.
```

<p rend="hangnum">§18.</p>

```
Catutthaṃ tu mahābodhi-patiṭṭhāpanameva ca;
```

```
Thūpaṭhānīyabhūtassa, pañcamaṃ pana sādhukaṃ.
```

<p rend="hangnum">§19.</p>

```
Mahācetiyaṭhānamhi, silāthūpassa cāruno;
```

```
Sambuddhagīvādhātussa, patiṭṭhāpanameva ca.
```

<p rend="hangnum">§20.</p>

```
Issarasamaṇaṃ <pb ed="M" n="0.0117" /> chaṭṭhaṃ, tissavāpintusattamaṃ;
```

```
Aṭṭhamaṃ paṭhamaṃ thūpaṃ, navamaṃ vassagirivhayaṃ.
```

<p rend="hangnum">§21.</p>

```
Upāsikāvhayaṃ rammaṃ, tathā hatthāḷhakavhayaṃ;
```

```
Bhikkhunupassake dve’me, bhikkhunī phāsukāraṇā.
```

<p rend="hangnum">§22.</p>

```
Hatthāḷhake osaritvā, bhikkhunīnaṃ upassaye;
```

```
Gantvāna bhikkhusaṅghena, bhattaggahaṇakāraṇā.
```

<p rend="hangnum">§23.</p>

```
Hattasālaṃ sūpahāraṃ, mahāpāḷikanāmakaṃ;
```

```
Sabbupakaraṇūpetaṃ, sampattaparicārikaṃ.
```

<p rend="hangnum">§24.</p>

```
Tathā bhikkhusahassassa, saparikkhāramuttamaṃ;
```

```
Pavāraṇāya dānañca, anuvassakameva ca.
```

<p rend="hangnum">§25.</p>

```
Nāgadīpe jambukola-vihāraṃ ta mhipaṭṭane;
```

```
Tissamahāvihārañca, pācīnārāma meva ca.
```

<p rend="hangnum">§26.</p>

```
Iti etāni kammāni, laṃkājanahitatthiko;
```

```
Devānaṃpiyatisso so, laṃkindo puññapaññavā.
```

<p rend="hangnum">§27.</p>

```
Paṭhameyeva vassamhi, kārāpesi guṇappiyo;
```

```
Yāva jīvantunekāni, puññakammāni ācini.
```

<p rend="hangnum">§28.</p>

```
Ayaṃ dīpo ahu ṭhito, vijite tassa rājino;
```

```
Vassāni cattālīsaṃ so, rājā rajjamakārayi.
```

<p rend="hangnum">§29.</p>

```
Tassa’cca ye taṃ kaniṭṭho, uttiyo iti vissuto;
```

```
Rājaputto aputtaṃ taṃ, rajjaṃ kāresi sādhukaṃ.
```

<p rend="hangnum">§30.</p>

```
Mahāmahindatthero tu, jinasāsanamuttamaṃ;
```

```
Pariyattiṃ paṭipattiṃ, paṭivedhañca sādhukaṃ.
```

<p rend="hangnum">§31.</p>

```
Laṃkādīpamhi dīpetvā, laṃkādīpo mahāgaṇi;
```

```
Laṃkāyaso satthu kappo, katvā laṃkāhitaṃ bahuṃ.
```

<p rend="hangnum">§32.</p>

```
Tassa uttiyarājassa, jayavassamhi aṭṭhame;
```

```
Antovassaṃ saṭṭhivasso, cetiyapabbate vasaṃ.
```

<p rend="hangnum">§33.</p>

```
Assayujassa māsassa, sukkapakkhaṭhame dine;
```

```
Parinibbāyite netaṃ, dinaṃ tannāmakaṃ ahu.
```

<p rend="hangnum">§34.</p>

```
[Nibbutassa <pb ed="M" n="0.0118" /> mahindassa, aṭṭhamiyaṃ dine pana,
```

```
Tena taṃ divasaṃ nāma, aṭṭhamiyāti sammataṃ.]
```

<p rend="hangnum">§35.</p>

```
Taṃ sutvā uttiyo rājā, sokasallasamappito;
```

```
Gantvāna theraṃ vanditvā kanditvā bahudhā bahuṃ.
```

<p rend="hangnum">§36.</p>

```
Āsittagandhatelāya, bahuṃ sovaṇṇadoṇiyā;
```

```
Theradebhaṃ khipāpetvā, taṃ doṇiṃ sādhuphussitaṃ.
```

<p rend="hangnum">§37.</p>

```
Sovaṇṇakūṭāgāramhi, ṭhapāpetvā alaṅkate;
```

```
Kūṭāgāraṃ gāhayitvā, kārento sādhukīḷitaṃ.
```

<p rend="hangnum">§38.</p>

```
Mahatā ca janoghena, āgatenatato tato;
```

```
Mahatā ca baloghena, kārento pūjanāvidhiṃ.
```

<p rend="hangnum">§39.</p>

```
Alaṅkatena maggena, bahudhā’laṅkataṃ puraṃ;
```

```
Ānayitvāna nagare, cāretvā rājavīthiyo.
```

<p rend="hangnum">§40.</p>

```
Mahāvihāraṃ ānetvā, ettha pañhambamāḷake;
```

```
Kuṭāgāraṃ ṭhapāpetvā, sattāhaṃ so mahīpati.
```

<p rend="hangnum">§41.</p>

```
Toraṇaddhajapupphehi, gandhapuṇṇaghaṭehi ca;
```

```
Vihārañca samantā ca, maṇḍihaṃ yojanattayaṃ.
```

<p rend="hangnum">§42.</p>

```
Ahu rājānubhāvena, dīpantu sakalaṃ pana;
```

```
Ānubhāvena devānaṃ, tathevā’laṅkataṃ ahu.
```

<p rend="hangnum">§43.</p>

```
Nānāpūjaṃ kārayitvā, sattāhaṃ so mahīpati;
```

```
Puratthimadisābhāge, therānaṃ baddhamāḷake.
```

<p rend="hangnum">§44.</p>

```
Kāretvā gandhacitakaṃ, mahāthūpaṃ padakkhiṇaṃ;
```

```
Karonto tattha netvā taṃ, kūṭāgāraṃ manoramaṃ.
```

<p rend="hangnum">§45.</p>

```
Citakamhi ṭhapāpetvā, sakkāraṃ antimaṃ akā;
```

```
Cetiyañcettha kāresi, gāhā petvāna dhātuyo.
```

<p rend="hangnum">§46.</p>

```
Upaḍḍhadhātuṃ <pb ed="M" n="0.0119" /> gāhetvā, cetiye pabbatepi ca;
```

```
Sabbesu ca vihāresu, thūpe kāresi khattiyo.
```

<p rend="hangnum">§47.</p>

```
Isino dehanikkhepa-kataṭhānañhi tassa taṃ;
```

```
Vuccate bahumānena, isibhūmaṅganaṃ iti.
```

<p rend="hangnum">§48.</p>

```
Tato pabhutya’riyānaṃ, samantā yojanattaye;
```

```
Sarīraṃ āharitvāna, tamhi desamhi ḍayhati.
```

<p rend="hangnum">§49.</p>

```
Saṅghamittā mahātherī, mahā’bhiññā mahāmatī;
```

```
Katvā sāsanakiccāni, tathā lokahitaṃ bahuṃ.
```

<p rend="hangnum">§50.</p>

```
Ekūnasaṭṭhivassā sā, uttiyasse’va rājino;
```

```
Vassamhi navame kheme, hatthāḷhakaupassaye.
```

<p rend="hangnum">§51.</p>

```
Vasantī parinibbāyī, rājā tassāpi kārayi;
```

```
Therassa viya sattāhaṃ, pūjāsakkāra muttamaṃ.
```

<p rend="hangnum">§52.</p>

```
Sabbā alaṅkatā laṃkā, therassa viya āsi ca;
```

```
Kūṭāgāragataṃ theri-dehaṃ sattadinaccaye.
```

<p rend="hangnum">§53.</p>

```
Nikkhāmetvāna nagaraṃ, thūparāma puratthato;
```

```
Cittasālā samīpamhi, mahābodhipa dassaye.
```

<p rend="hangnum">§54.</p>

```
Theriyā vuṭṭhaṭhānamhi, aggikicca makārayi;
```

```
Thūpañca tattha kāresi, uttiyo so mahīpati.
```

<p rend="hangnum">§55.</p>

```
Pañcāpi te mahātherā, therāriṭṭhādayopi ca;
```

```
Tathā’neka sahassāni, bhikkhu khīṇāsavāpi ca.
```

<p rend="hangnum">§56.</p>

```
Saṅghamittā pabhutiyo, tā ca dvādasatheriyo;
```

```
Khīṇāsavā bhikkhuniyo, sahassāni bahūni ca.
```

<p rend="hangnum">§57.</p>

```
Bahussutā mahāpaññā, vinayādijānāgamaṃ;
```

```
Jotayitvāna kālena, payātā’niccatāvasaṃ.
```

<p rend="hangnum">§58.</p>

```
Dasavassāni so rājā, rajjaṃ kāresi uttiyo;
```

```
Evaṃ aniccatā esā, sabbalokavināsinī.
```

<p rend="hangnum">§59.</p>

```
Taṃ <pb ed="M" n="0.0120" /> etaṃ atisāhasaṃ atibalaṃ na vāriyaṃ naro;
```

```
Jānantopi aniccataṃ bhavagate nibbindateneva ca;
```

```
Nibbindo viratiṃ ratiṃ na kurute pāpehi puññehi ca;
```

```
Tasse’sāatimohajālabalatājānampi sammuyhatīti.
```

Sujanappasādasaṃvegatthāya kate mahāvaṃse

Theraparinibbānaṃ nāma

Vīsatimo paricchedo.

### Ekavīsatima pariccheda

#### Vañca rājako

<p rend="hangnum">§1.</p>

```
Uttiyassa <pb ed="M" n="0.0120" /> kaniṭṭho tu, mahāsivo tadaccaye;
```

```
Dasa vassāni kāresi, rajjaṃ sujana sevako.
```

<p rend="hangnum">§2.</p>

```
Bhaddasālamhi so there, pasīditvā manoramaṃ;
```

```
Kāresi purimāyantu, vihāraṃ nagaraṅgaṇaṃ.
```

<p rend="hangnum">§3.</p>

```
Mahāsivakaniṭṭho tu, suratisso tadaccaye;
```

```
Dasavassāni kāresi, rajjaṃ puññesu sādaro.
```

<p rend="hangnum">§4.</p>

```
Dakkhiṇāya disāyaṃ so, vihāraṃ nagaraṃ gaṇaṃ;
```

```
Purimāya hatthikkhandhañca, gokaṇṇagirimeva ca.
```

<p rend="hangnum">§5.</p>

```
Vaṅguttare pabbatamhi, pācina pabbatavhayaṃ;
```

```
Raheṇakasamīpamhi, tathā koḷambakāḷakaṃ.
```

<p rend="hangnum">§6.</p>

```
Ariṭṭhapāde maṃ gulakaṃ, purimāya’ccha gallakaṃ;
```

```
Girinelapanāyakaṇḍaṃ, nagarassuttharāya tu.
```

<p rend="hangnum">§7.</p>

```
Pañcasatā <pb ed="M" n="0.0121" /> neva mādi-vihāre puthavī pati;
```

```
Gaṅgāya orapārañhi, laṃkādīpe tahiṃ tahiṃ.
```

<p rend="hangnum">§8.</p>

```
Pure rajjā ca rajje ca, saṭṭhīvassāni sādhukaṃ;
```

```
Kāresi ramme dhammena, ratanattaya gāravo.
```

<p rend="hangnum">§9.</p>

```
Suvaṇṇapiṇḍatissoti, nāmaṃ rajjā tassā ahu;
```

```
Suratissoti nāmantu, tassā’purajjapattiyā.
```

<p rend="hangnum">§10.</p>

```
Assanāvikaputtā dve, damiḷā senaguttikā;
```

```
Suratissamahīpālaṃ, taṃ gahetvā mahabbalā.
```

<p rend="hangnum">§11.</p>

```
Duve vīsativassāni, rajjaṃ dhammena kārayuṃ;
```

```
Te gahetvā aselo tu, muṭasivassa atrajo.
```

<p rend="hangnum">§12.</p>

```
Sodariyānaṃ bhātūnaṃ, navamo bhatuko tato;
```

```
Anurādhapure rajjaṃ, dasavassāni kārayi.
```

<p rend="hangnum">§13.</p>

```
Coḷaraṭṭhā idha gamma, rajjatthaṃ ujujātiko;
```

```
Eḷāro nāma damiḷo, gahetvā’selabhūpatiṃ.
```

<p rend="hangnum">§14.</p>

```
Vassāni cattārīsañca, cattāri ca akārayi;
```

```
Rajjaṃ vohārasamaye, majjhatto mittasattusu.
```

<p rend="hangnum">§15.</p>

```
Sayanassa siropasse, ghaṇṭaṃ sudīghayottakaṃ;
```

```
Lambāpesi vīrāvetuṃ, icchantehi vinicchayaṃ.
```

<p rend="hangnum">§16.</p>

```
Eko putto ca dhītā ca, ahesuṃ tassa rājino;
```

```
Rathena tissavāpiṃ so, gacchanto bhūmipālajo.
```

<p rend="hangnum">§17.</p>

```
Taruṇaṃ vacchakaṃ magge, nipannaṃ sahadhenukaṃ;
```

```
Gīvaṃ akkammacakkena, asañcicca aghātayi.
```

<p rend="hangnum">§18.</p>

```
Gantvāna dhenughaṇṭaṃ taṃ, ghaṭṭesi ghaṭṭitāsayā;
```

```
Rājā teneva cakkena, sīsaṃ puttassa chedayi.
```

<p rend="hangnum">§19.</p>

```
Dijapotaṃ tālarukkhe, eko sappo abhakkhayi;
```

```
Tampotamātā sakuṇī, gantvā ghaṇṭamaghaṭṭayi.
```

<p rend="hangnum">§20.</p>

```
Āṇāpetvāna taṃ rājā, kucchiṃ tassa vidāḷiya;
```

```
Potaṃ taṃ nīharāpetvā, tāle sappamasappayi.
```

<p rend="hangnum">§21.</p>

```
Ratanaggassa <pb ed="M" n="0.0122" /> ratana-ttayassa guṇasārataṃ;
```

```
Ajānantopi so rājā, cārittamanupālayaṃ.
```

<p rend="hangnum">§22.</p>

```
Cetiyadabbataṃ gantvā, bhikkhusaṅghaṃ pavāriya;
```

```
Āgacchanto rathagato, rathassa yugakoṭiyā.
```

<p rend="hangnum">§23.</p>

```
Akāsi jinathūpassa,
```

```
Ekadesassa bhañjanaṃ;
```

```
Amaccā ‘‘deva thūpono,
```

```
Tayā bhinno’ti āhu taṃ.
```

<p rend="hangnum">§24.</p>

```
Asañcicca kate‘pe’sa, rājā oruyha sandanā;
```

```
‘‘Cakkena mama sīsampi, chindathā’ti pathesayi.
```

<p rend="hangnum">§25.</p>

```
‘‘Parahiṃsaṃ mahārāja, satthā no neva icchati;
```

```
Thūpaṃ pākatikaṃ katvā, khamāpehī’’ti āhu taṃ.
```

<p rend="hangnum">§26.</p>

```
Te ṭhapetuṃ pañcadasa, pāsāṇe patite tahiṃ;
```

```
Kahāpaṇa sahassāni, adā pañcadase vaso.
```

<p rend="hangnum">§27.</p>

```
Akā mahallikā vīhiṃ, so setuṃ ātape khipi;
```

```
Devo akāle vassitvā, tassā vihiṃ atemayi.
```

<p rend="hangnum">§28.</p>

```
Vīhiṃ gahetvā gantvā sā, ghaṇṭaṃ taṃ samaghaṭṭayi;
```

```
Akālavassaṃ sutvā taṃ, vissajjetvā tamattikaṃ.
```

<p rend="hangnum">§29.</p>

```
Rājā dhammamhi vattanto, ‘‘kāle vassaṃ labhe’’iti;
```

```
Tassā vinicchayatthāya, upavāsaṃ nipajji so.
```

<p rend="hangnum">§30.</p>

```
Baliggāhī devaputto, rañño tejena otthaṭo;
```

```
Gantvā cātumahārāja-santikaṃ taṃ nivedayi.
```

<p rend="hangnum">§31.</p>

```
Te tamādāya gantvāna, sakkassa paṭivedayuṃ;
```

```
Sakko pajjunnamāhuya, kāle vassaṃ upādiyi.
```

<p rend="hangnum">§32.</p>

```
Baliggāhī devaputto, rājino taṃ nivedayi;
```

```
Tatoppabhuti taṃ rajje, divā devo na vassatha.
```

<p rend="hangnum">§33.</p>

```
Rattiṃ devo’nu sattāhaṃ, vassiyāmamhi majjhime;
```

```
Puṇṇāna’hesuṃ sabbattha, khuddakā vāṭakānipi.
```

<p rend="hangnum">§34.</p>

```
Agatigamanadoso <pb ed="M" n="0.0123" /> muttamattena eso,
```

```
Anupahata kudiṭṭhipīdisiṃ pāpuṇī’ddhiṃ;
```

```
Agatigamanadosaṃ suddhadiṭṭhisamāno,
```

```
Kathamidhahi manusso buddhimā no jaheyyāti.
```

Sujanappasādasaṃvegatthāya kate mahāvaṃse

Pañcarājako nāma

Ekavīsatimo paricchedo.

### Bāvīsatima pariccheda

#### Gāmaṇikumāra suti

<p rend="hangnum">§1.</p>

```
Eḷāraṃ ghātayitvāna, rājā’hu duṭṭhagāmaṇi;
```

```
Tadattha dīpanatthāya, anupubbakathā ayaṃ.
```

<p rend="hangnum">§2.</p>

```
Devānaṃ piyatissassa, rañño dutiyabhātiko;
```

```
Uparājā mahānāgo, nāmānu bhātuno piyo.
```

<p rend="hangnum">§3.</p>

```
Rañño devī saputtassa, bālā rajjābhikāmini;
```

```
Uparājavadhatthāya, jātacittā nirantaraṃ.
```

<p rend="hangnum">§4.</p>

```
Vāpiṃ taracchanāmaṃ sā, kārāpentassa pāhiṇi;
```

```
Ambaṃ visena yojetvā, ṭhapetvā ambamatthake.
```

<p rend="hangnum">§5.</p>

```
Tassā putto sahagato, uparājena bālako;
```

```
Bhājane vivaṭeyeva, taṃ ambaṃ khādiyā’mari.
```

<p rend="hangnum">§6.</p>

```
Uparājā tatoyeva, sadāra bala vāhano;
```

```
Rakkhihuṃ sakamattānaṃ, rohaṇā’bhimukho agā.
```

<p rend="hangnum">§7.</p>

```
Yaṭṭhālaya vihārasmiṃ, mahesī tassa gabbhinī;
```

```
Puttaṃ janesi so tassa, bhātu nāma makārayi.
```

<p rend="hangnum">§8.</p>

```
Tato <pb ed="M" n="0.0124" /> gantvā rohaṇaṃ so,
```

```
Issaro rohaṇe’khilo;
```

```
Mahā bhāgo mahā gāme,
```

```
Rajjaṃ kāresi khattiyo.
```

<p rend="hangnum">§9.</p>

```
Kāresi so nāgamahā-vihāraṃ sakanāmakaṃ;
```

```
Uddhakandarakādī ca, pihāre kārayī bahū.
```

<p rend="hangnum">§10.</p>

```
Yaṭṭhālaya katisso so, tassa putto tadaccaye;
```

```
Hattheva rajjaṃ kāresi, tassa putto’bhayo tathā.
```

<p rend="hangnum">§11.</p>

```
Goṭṭhābhayasuto kāka-vaṇṇatissoti vissuho;
```

```
Tadaccaye tattha rajjaṃ, so akāresi khattiyo.
```

<p rend="hangnum">§12.</p>

```
Vihāradevi nāmā’si, mahesī tassa rājino;
```

```
Saddhassa saddhāsampannā, dhītā kalyāṇi rājino.
```

<p rend="hangnum">§13.</p>

```
Kalyāṇiyaṃ narindo hi, tisso nāmāsi khattiyo;
```

```
Devisaññogajanita-ko potassa kaniṭṭhako.
```

<p rend="hangnum">§14.</p>

```
Bhīto tato palāyitvā, ayyauttiya nāmako;
```

```
Aññattha vasi so deso, tena taṃ nāmako ahu.
```

<p rend="hangnum">§15.</p>

```
Datvā rahassalekhaṃ so, bhikkhuvesadharaṃ naraṃ;
```

```
Pāhesi deviyā gantvā, rājadvāre ṭhito tuso.
```

<p rend="hangnum">§16.</p>

```
Rāja gehe arahatā, bhuñjamānena sabbadā;
```

```
Aññāyamāno therena, rañño gharamupāgami.
```

<p rend="hangnum">§17.</p>

```
Therena saddhiṃ bhuñjitvā, rañño saha viniggame;
```

```
Pātesi bhūmiyaṃ lekhaṃ, pekkhamānāya deviyā.
```

<p rend="hangnum">§18.</p>

```
Saddena tena rājānaṃ, nivattitvā vilokayaṃ;
```

```
Ñatvāna lekhasandesaṃ, kuddho therassa dummati.
```

<p rend="hangnum">§19.</p>

```
Theraṃ taṃ purisaṃ tañca, mārāpetvāna kodhasā;
```

```
Samuddasmiṃ khipāpesi, kujjhitvā tena devatā.
```

<p rend="hangnum">§20.</p>

```
Samuddeno’ttharā pesuṃ, taṃ desaṃ sotubhūpati;
```

```
Attano dhītaraṃ yuddhaṃ, deviṃ nāma surupiniṃ.
```

<p rend="hangnum">§21.</p>

```
Likhitvā rājadhītāti, sovaṇṇakkhaliyā lahuṃ;
```

```
Nisīdāpiya tattheva, samuddasmiṃ vissajjayi.
```

<p rend="hangnum">§22.</p>

```
Okkantaṃ <pb ed="M" n="0.0125" /> taṃ tato laṃke-kākavaṇṇo mahīpati;
```

```
Abhisecayi tenā’si, vihāropapadavhayā.
```

<p rend="hangnum">§23.</p>

```
Tissa mahāvihārañca, tathā cittalapabbataṃ;
```

```
Gamitthavāliṃ kuṭāliṃ, vihāre evamādike.
```

<p rend="hangnum">§24.</p>

```
Kāretvā supasannena, manasāratanattaye;
```

```
Upaṭṭhahi tadā saṅghaṃ, paccayehi catūhi so.
```

<p rend="hangnum">§25.</p>

```
Koṭipabbata nāmamhi, vihāre sīlavattimā;
```

```
Tadā ahu sāmaṇero, nānāpuññakaro sadā.
```

<p rend="hangnum">§26.</p>

```
Sukhenārohaṇatthāya, akāsa cetiyaṅgaṇe;
```

```
Ṭhapesi tīṇi pāsāṇe, pāsāṇa phalakāni so.
```

<p rend="hangnum">§27.</p>

```
Adā pānīya dānañca, vattaṃ saṅghassa cā’kari;
```

```
Sadā kilantakāyassa, tassā’bodho mahā ahu.
```

<p rend="hangnum">§28.</p>

```
Sivikāya kamānetvā, bhikkhavo katavedino;
```

```
Silāpassaya pariveṇe, tissārāme upaṭṭhahuṃ.
```

<p rend="hangnum">§29.</p>

```
Sadā vihāradevīsā, rājagehe susaṅkhate;
```

```
Purebhattaṃ mahādānaṃ, datvā saṅghassa saññatā.
```

<p rend="hangnum">§30.</p>

```
Pacchābhattaṃ gandhamālaṃ, bhesajjavasanāni ca;
```

```
Gāhayitvā gatā’rāmaṃ, sakkaroti yathārahaṃ.
```

<p rend="hangnum">§31.</p>

```
Tadā tatheva katvā sā, saṅghattherassa santike;
```

```
Nisīdi dhammaṃ desento, thero taṃ idha mabravi.
```

<p rend="hangnum">§32.</p>

```
‘‘Mahāsampatti tumhehi, laddhā’yaṃ puññakammunā;
```

```
Appamādo’va kātabbo, puññakamme idānipi’’.
```

<p rend="hangnum">§33.</p>

```
Evaṃ vutte tu sā āha, ‘‘kiṃ sampatti ayaṃ idha;
```

```
Yesaṃ no dārakā natthi, vañjhāsampatti tena no’’.
```

<p rend="hangnum">§34.</p>

```
Chaḷabhiñño mahāthero, puttalābhamavekkhiya;
```

```
‘‘Gilānaṃ sāmaṇeraṃ taṃ, passadevī’’ti abravi.
```

<p rend="hangnum">§35.</p>

```
Sā gantvā’sanna maraṇaṃ, sāmaṇeramavoca taṃ;
```

```
‘‘Patthehi mama puttattaṃ, sampattī mahatī hi no’’.
```

<p rend="hangnum">§36.</p>

```
Na <pb ed="M" n="0.0126" /> icchatīti ñatvāna, tadatthaṃ mahatiṃ subhaṃ;
```

```
Pupphapūjaṃ kārayitvā, puna yāci sumedhasā.
```

<p rend="hangnum">§37.</p>

```
Evampa’nicchamānassa, atthāyu’pāyakovidā;
```

```
Nānā bhesajja vatthāni, saṅghe datvā’tha yācitaṃ.
```

<p rend="hangnum">§38.</p>

```
Patthesi so rājakulaṃ, sā taṃ ṭhānaṃ anekadhā;
```

```
Alaṅkaritvā vanditvā, yānamāruyha pakkami.
```

<p rend="hangnum">§39.</p>

```
Tato cuto sāmaṇero, gacchamānāya deviyā;
```

```
Tassā kucchimhi nibbatti, taṃ jāniya nivattisā.
```

<p rend="hangnum">§40.</p>

```
Rañño taṃ sāsanaṃ datvā, raññā saha punā’gamā;
```

```
Sarīrakiccaṃ kāretvā, sāmaṇerassu’bhopite.
```

<p rend="hangnum">§41.</p>

```
Tasmiṃyeva pariveṇe, vasantā santamānasā;
```

```
Mahādānaṃ pavattesuṃ, bhikkhusaṅghassa sabbadā.
```

<p rend="hangnum">§42.</p>

```
Tasse’vaṃ dohaḷo āhi, mahā puññāya mātuyā;
```

```
‘‘Usabhamattaṃ madhugaṇḍaṃ, katvā ussīsake sayaṃ.
```

<p rend="hangnum">§43.</p>

```
Vāmetarena passena, nipannāsayane subhe;
```

```
Dvādasannaṃ sahassānaṃ, bhikkhūnaṃ dinnasesakaṃ.
```

<p rend="hangnum">§44.</p>

```
Madhuṃ bhuñjitukāmā’si, atha eḷāra rājino;
```

```
Yodhāna maggayodhassa, sīsacchinnāsidevanaṃ.
```

<p rend="hangnum">§45.</p>

```
Tasseva sīse ṭhatvāna, pātuñceva akāmayi;
```

```
Anurādha purasseva, uppalakkhettato pana.
```

<p rend="hangnum">§46.</p>

```
Ānītuppalamālañca, amilā taṃ pilandhituṃ;
```

```
Taṃ devī rājino āha, nemitte pucchi bhūpati.
```

<p rend="hangnum">§47.</p>

```
Taṃ sutvā āhu nemittā, ‘‘deviputto nighātiya;
```

```
Damiḷe katve’karajjaṃ, sāsanaṃ jotayissati’’.
```

<p rend="hangnum">§48.</p>

```
Edisaṃ madhugaṇḍaṃ so, dasseti tassa īdisiṃ;
```

```
Sampattiṃ deti rājā’’ti, ghosāpesi mahīpati.
```

<p rend="hangnum">§49.</p>

```
Goṭṭhasamuddavelante, madhupuṇṇaṃ nikujjitaṃ;
```

```
Nāvaṃ ñatvāna ācikkhi, rañño janapade naro.
```

<p rend="hangnum">§50.</p>

```
Rājā <pb ed="M" n="0.0127" /> deviṃ tahiṃ netvā, maṇḍapamhi susaṅkhate;
```

```
Yathicchithaṃ tāya madhuṃ, paribhogamakārayi.
```

<p rend="hangnum">§51.</p>

```
Itare dohaḷe tassā, sampādetuṃ mahīpati;
```

```
Veḷusumana nāmaṃ taṃ, yodhaṃ tattha niyojayi.
```

<p rend="hangnum">§52.</p>

```
So’nurādhapuraṃ gantvā, rañño maṅgalavājino;
```

```
Gopakena akā mettiṃ, tassa kiccañca sabbadā.
```

<p rend="hangnum">§53.</p>

```
Tassa vissattha taṃ ñatvā, pātova uppalāna’siṃ;
```

```
Kadambanadiyā tīre, ṭhapetvāna asaṅkito.
```

<p rend="hangnum">§54.</p>

```
Assaṃ netvā tamāruyha, gaṇhitvāna uppalāna’siṃ;
```

```
Nivedayitvāna attānaṃ, assavegena pakkami.
```

<p rend="hangnum">§55.</p>

```
Sutvā rājā gahetuṃ taṃ, mahā yodhānapesayi;
```

```
Dutiyaṃ sammathaṃ assaṃ, āruyha sonudhāpitaṃ.
```

<p rend="hangnum">§56.</p>

```
So gumbanissito assa-piṭṭheyeva nisīdiya;
```

```
Entassa piṭṭhito tassa, ubbayhā’siṃ pasārayi.
```

<p rend="hangnum">§57.</p>

```
Assavegenayantassa, sīsaṃ chijja ubhohaye;
```

```
Sīsañcā’dāya sāyaṃ so, mahāgāmamupāgami.
```

<p rend="hangnum">§58.</p>

```
Dohaḷe te ca sā devī, paribhuñji yathāruci;
```

```
Rājā yodhassa sakkāraṃ, kārāpesi yathārahaṃ.
```

<p rend="hangnum">§59.</p>

```
Sā devī samaye dhaññaṃ, janayī puttamuttamaṃ;
```

```
Mahārājakule tasmiṃ, ānando ca mahā ahu.
```

<p rend="hangnum">§60.</p>

```
Tassa puññānubhāvena, tadaheva upāgamuṃ;
```

```
Nānāratanasampuṇṇā, sattanāvā tato tato.
```

<p rend="hangnum">§61.</p>

```
Tasseva puññatejena, chaddantakulato karī;
```

```
Hatthicchāpaṃ āharitvā, ṭhapetvā idha pakkami.
```

<p rend="hangnum">§62.</p>

```
Taṃ titthasaratīramhi, disvā gumbantare ṭhitaṃ;
```

```
Kaṇḍulavho bālisiko, rañño ācikkhi tāvade.
```

<p rend="hangnum">§63.</p>

```
Pesetvā’cariye rājā, tamāṇāpiya posayi;
```

```
Kaṇḍulo iti ñāyittha, diṭṭhattā kaṇḍulena so.
```

<p rend="hangnum">§64.</p>

```
‘‘Suvaṇṇabhājanādīnaṃ<pb ed="M" n="0.0128" />, puṇṇā nāvā idhāgatā’’;
```

```
Iti rañño nivedasuṃ, rājā tānā’harāpayi.
```

<p rend="hangnum">§65.</p>

```
Puttassa nāmakaraṇe, maṅgalamhi mahīpati;
```

```
Dvādasa sahassasaṅkhaṃ, bhikkhusaṅghaṃ nimantiya.
```

<p rend="hangnum">§66.</p>

```
Evaṃ cintesi ‘‘yadime, putto laṃkātale’khile;
```

```
Rajjaṃ gahetvā sambuddha-sāsanaṃ jotayissati.
```

<p rend="hangnum">§67.</p>

```
Aṭṭhuttarasahassañca, bhikkhavo pavisantu ca;
```

```
Sabbe te uddhapattañca, cīvaraṃ pārapantu ca.
```

<p rend="hangnum">§68.</p>

```
Paṭhamaṃ dakkhiṇaṃ pādaṃ, ummāranto ṭhapentu ca;
```

```
Ekacchattayutaṃ dhamma-karaṇaṃ nīharantu ca.
```

<p rend="hangnum">§69.</p>

```
Gotamo nāma thero ca, patiggaṇhātu puttakaṃ;
```

```
So ca saraṇasikkhā yo, detu’’ sabbaṃ tathā ahu.
```

<p rend="hangnum">§70.</p>

```
Sabbaṃ nimittaṃ disvāna, tuṭṭhacitto mahīpati;
```

```
Datvā saṅghassa pāyāsaṃ, nāmaṃ puttassa kārayi.
```

<p rend="hangnum">§71.</p>

```
Mahāgāme nāyakattaṃ, pitunāmañca ekato;
```

```
Ubho katvāna ekajjhaṃ, gāmaṇiabhayo iti.
```

<p rend="hangnum">§72.</p>

```
Mahāgāmaṃ pavisitvā, navame divase tato;
```

```
Saṅgamaṃ deviyā kāsi, tena gabbhamagaṇhi sā.
```

<p rend="hangnum">§73.</p>

```
Kāle jātaṃ sutaṃ rājā, tissanāmaṃ akārayi;
```

```
Mahatā parihārena, ubhato vaḍḍhiṃsu dārakā.
```

<p rend="hangnum">§74.</p>

```
Sitthappavesamaṅgala-kāle dvinnampi sādaro;
```

```
Bhikkhusatānaṃ pañcanaṃ, dāpayitvāna pāyasaṃ.
```

<p rend="hangnum">§75.</p>

```
Tehi upaḍḍhe bhuttamhi, gahetvā thokathokakaṃ;
```

```
Sovaṇṇasarakene’saṃ, deviyā saha bhūpati.
```

<p rend="hangnum">§76.</p>

```
‘‘Sambuddhasāsanaṃ tumhe, yadi chaḍḍetha puttakā;
```

```
Mā jīratu kucchigataṃ, idaṃ vo’’ti apāpayi.
```

<p rend="hangnum">§77.</p>

```
Viññāya bhāsitatthaṃ te, ubho rājakumārakā;
```

```
Pāyāsaṃ taṃ abhuñjiṃsu, tuṭṭhacittā’mataṃ viya.
```

<p rend="hangnum">§78.</p>

```
Dasa dvādasavassesu, tesu vīmaṃsanatthiko;
```

```
Tatheva bhikkhū bhojetvā, tesaṃ ucchiṭṭhamodanaṃ.
```

<p rend="hangnum">§79.</p>

```
Gāhayitvā <pb ed="M" n="0.0129" /> taṭṭakena, ṭhapāpetvā tadantike;
```

```
Tibhāgaṃ kārayitvāna, idha māha mahīpati.
```

<p rend="hangnum">§80.</p>

```
‘‘Kuladevatānaṃ no tātā, bhikkhūnaṃ vimukhā mayaṃ;
```

```
Na hessāmā’’ti cintetvā, bhāgaṃ bhuñjathi’manti ca.
```

<p rend="hangnum">§81.</p>

```
‘‘Dve bhātaro mayaṃ niccaṃ, aññamaññamadūbhakā;
```

```
Bhavissāmā’’ti cintetvā, bhāgaṃ bhuñjithi’manti ca.
```

<p rend="hangnum">§82.</p>

```
Amataṃ viya bhuñjiṃsu, te dve bhāge ubhopi ca;
```

```
‘‘Na yujjhissāma damiḷehi’’, iti bhuñjathi’maṃ iti.
```

<p rend="hangnum">§83.</p>

```
Evaṃ vuttetu tisso so, pāṇinā khipi bhojanaṃ;
```

```
Gāmaṇibhattapiṇḍaṃ tu, khipitvā sayanaṃ gato.
```

<p rend="hangnum">§84.</p>

```
Saṃkucitvā hatthapādaṃ, nipajji sayena sayaṃ;
```

```
Devī gantvā tosayantī, gāmaṇiṃ etadabravi.
```

<p rend="hangnum">§85.</p>

```
Pasāritaṅgo sayane, kiṃ nasesi sukhaṃ suta;
```

```
‘‘Gaṅgāpāramhi damīḷā, ito goṭṭhamahodadhi.
```

<p rend="hangnum">§86.</p>

```
Kathaṃ pasāritaṅgo’haṃ, nipajjāmī’ti so bravi;
```

```
Sutvāna tassādhippāyaṃ, tuṇhī āsi mahīpati.
```

<p rend="hangnum">§87.</p>

```
So kamenā’bhivaḍḍhanto, ahu soḷasavassiko;
```

```
Puññavā yasavā dhīmā, tejo balaparakkamo.
```

<p rend="hangnum">§88.</p>

```
Calācalāyaṃ gatiyañhi pāṇino,
```

```
Upenti puññena yathāruciṃ gatiṃ;
```

```
Itīti mantetvā satataṃ mahādaro,
```

```
Bhaveyya puññapacayamhi buddhimāti.
```

Sujanappasādasaṃvegatthāya kate mahāvaṃse

Gāmaṇikumārasūti nāma

Bāvīsatimo paricchedo.

### Tevīsatima pariccheda

#### Yodhalābho

<p rend="hangnum">§1.</p>

```
Balalakkhaṇarūpeti<pb ed="M" n="0.0130" />,
```

```
Tejojavaguṇehi ca;
```

```
Aggo hutvā mahākāyo,
```

```
So ca kaṇḍūlavāraṇo.
```

<p rend="hangnum">§2.</p>

```
Nandīmitto suranimilo, mahāsoṇo goṭṭhayimbaro;
```

```
Theraputtābhayo bharaṇo, veḷusumano tatheva ca.
```

<p rend="hangnum">§3.</p>

```
Khañjadevo phussadevo, labhiyya vasabhopi ca;
```

```
Ete dasa mahāyodhā, tassā’hesuṃ mahabbalā.
```

<p rend="hangnum">§4.</p>

```
Ahu eḷārarājassa, mitto nāma camūpati;
```

```
Tassa kammantagāmamhi, pācīnakhaṇḍarājiyā.
```

<p rend="hangnum">§5.</p>

```
Cittapabbatasāmantā, ahu bhaginiyā suto;
```

```
Kosohitavatthaguyho, mātulasseva nāmato.
```

<p rend="hangnum">§6.</p>

```
Dūrampi parisappantaṃ, daharaṃ taṃ kumārakaṃ;
```

```
Ābajjha nandiyā kaṭyaṃ, nisadamhi abandhisu.
```

<p rend="hangnum">§7.</p>

```
Nisadaṃ kaḍḍhato tassa, bhūmiyaṃ parisappato;
```

```
Ummārātikkame nandi, sā chajjati yato tato.
```

<p rend="hangnum">§8.</p>

```
Nandimittoti ñāyittha, dasanāgabalo ahu;
```

```
Vuddho nagaramāgamma, so upaṭṭhāsi mātulaṃ.
```

<p rend="hangnum">§9.</p>

```
Thūpādīsu asakkāraṃ, karonto damiḷe tadā;
```

```
Ūruṃ akkammapādena, hatthena itaraṃ tuso.
```

<p rend="hangnum">§10.</p>

```
Gahetvā sampadāletvā, bahikkhapatiṃ thāmavā;
```

```
Devā antaradhāpenti, tena khittaṃ kaḷevaraṃ.
```

<p rend="hangnum">§11.</p>

```
Damiḷānaṃ khayaṃ disvā, rañño ārocayiṃ sutaṃ;
```

```
‘‘Sahoṭṭaṃ gaṇhathetaṃ’’ti, vuttaṃ kātuṃ na sakkhisuṃ.
```

<p rend="hangnum">§12.</p>

```
Cintesi <pb ed="M" n="0.0131" /> nandimitto so, ‘‘evampi karato mama;
```

```
Janakkhayo kevalañhi, natthi sāsanajotanaṃ.
```

<p rend="hangnum">§13.</p>

```
Rohaṇe khattiyā santi, pasannaṃ ratanattaye;
```

```
Tattha katvā rājasevaṃ, gaṇhitvā damiḷe’khile.
```

<p rend="hangnum">§14.</p>

```
Rajjaṃ datvā khattiyānaṃ, jotessaṃ buddhasāsanaṃ’’;
```

```
Iti gantvā gāmaṇissa, taṃ kumārassa sāvayi.
```

<p rend="hangnum">§15.</p>

```
Mātuyā mantayitvā so, sakkāraṃ tassa kārayi;
```

```
Sakkato nandimitto so, yodho vasi tadantike.
```

<p rend="hangnum">§16.</p>

```
Kākavaṇṇo tissarājā, vāretuṃ damiḷisadā;
```

```
Mahāgaṅgāya titthesu, rakkhaṃ sabbesu kārayi.
```

<p rend="hangnum">§17.</p>

```
Ahu dīghābhayo nāma, rañño’ñña bhariyā suto;
```

```
Kacchakatitthe gaṅgāya, tena rakkhamakārayi.
```

<p rend="hangnum">§18.</p>

```
So rakkhākaraṇatthāya, samantā yojanadvaye;
```

```
Mahākulamhā ekekaṃ, puttaṃ āṇāpayi tahiṃ.
```

<p rend="hangnum">§19.</p>

```
Koṭṭhivāle janapade, gāme khaṇḍakaviṭṭhike;
```

```
Sattaputto kulapati, saṅgho nāmā’si issaro.
```

<p rend="hangnum">§20.</p>

```
Tassāpi dhūtaṃ pāhesi, rājaputto sutatthiko;
```

```
Sattamo nimilo nāma, dasahatthibalo suto.
```

<p rend="hangnum">§21.</p>

```
Tassa akammasīlattā, khīyantā chapi bhātaro;
```

```
Rocayuṃ tassa gamanaṃ, na tu mātā pitā pana.
```

<p rend="hangnum">§22.</p>

```
Kujjhitvā sesabhātūnaṃ, pātoyeva tiyojanaṃ;
```

```
Gantvā suraggameyeva, rājaputtaṃ apassiso.
```

<p rend="hangnum">§23.</p>

```
So taṃ vimaṃsanatthāya, dūre kicce niyojayi;
```

```
Cetiya pabbatā sanne, dvāra maṇḍalagāmake.
```

<p rend="hangnum">§24.</p>

```
Brāhmaṇo kuṇḍalo nāma, vijja te me sahāyako;
```

```
Samuddapāre bhaṇḍāni, tassa vijjanti santike.
```

<p rend="hangnum">§25.</p>

```
Gantvā taṃ tena dinnāni, bhaṇḍakāni idhā’hara;
```

```
Iti vatvāna bhojetvā, lekhaṃ datvā vissajjayi.
```

<p rend="hangnum">§26.</p>

```
Tato nava yojanañhi, anurādhapuraṃ idaṃ;
```

```
Pubbaṇheyeva gantvāna, so taṃ brāhmaṇa maddasa.
```

<p rend="hangnum">§27.</p>

```
‘‘Nhatvā <pb ed="M" n="0.0132" /> vāpiyaṃ tāta, ehī’’ti āha brāhmaṇo;
```

```
Idhā’nāgata pubbattā, nhatvāna tissavāpiyaṃ.
```

<p rend="hangnum">§28.</p>

```
Mahābodhiñca pūjetvā, thūpārāme ca cetiyaṃ;
```

```
Nagaraṃ pavisitvāna, passitvā sakalaṃ puraṃ.
```

<p rend="hangnum">§29.</p>

```
Āpaṇā gandhamādāya, uttara dvārato tato;
```

```
Nikkhammuppala khettamhā, gahetvā uppalāni ca.
```

<p rend="hangnum">§30.</p>

```
Upāgami brāhmaṇaṃ taṃ, puṭṭho tenā’ha so gatiṃ;
```

```
Sutvā so brāhmaṇo tassa, pubbāgamamidhāgamaṃ.
```

<p rend="hangnum">§31.</p>

```
Vimhito cintayī evaṃ, ‘‘purisā jānīyo ayaṃ;
```

```
Sace jāneyya eḷāro, imaṃ hatthe karissati.
```

<p rend="hangnum">§32.</p>

```
Tasmā’yaṃ damiḷā’sanne, vāsetuṃ neva arahati;
```

```
Rājaputtassa pituno, santike vāsamarahati’’.
```

<p rend="hangnum">§33.</p>

```
Eva mevaṃ likhitvāna, lekhaṃ tassa samappayi;
```

```
Puṇṇavaḍḍhana vatthāni, paṇṇākāre bahūpi ca.
```

<p rend="hangnum">§34.</p>

```
Datvā taṃ bhojayitvā ca, pesesī sakhisantikaṃ;
```

```
So vaḍḍhamānacchāyāyaṃ, gatvā rājasutanti kaṃ.
```

<p rend="hangnum">§35.</p>

```
Lekhañca paṇṇākāre ca, rājaputtassa appayi;
```

```
Tuṭṭho āha ‘‘sahassena, pasādetha ima’’nti so.
```

<p rend="hangnum">§36.</p>

```
Issaṃ kariṃsu tassa’ññe, rājaputtassa sevakā;
```

```
So taṃ dasasahassena, pasādāpesi dārakaṃ.
```

<p rend="hangnum">§37.</p>

```
Tassa kesaṃ likhāpetvā, gaṅgāyeva nahāpiya;
```

```
Puṇṇavaḍḍhana vatthayugaṃ, gandhamālañca sundaraṃ;
```

```
Acchādetvā vilimpetvā, maṇḍayitvā surūpakaṃ.
```

<p rend="hangnum">§38.</p>

```
Sīsaṃ dukūlapaṭṭena, veṭhayitvā upānayuṃ;
```

```
Attano parihārena, bhattaṃ tassa adāpayi.
```

<p rend="hangnum">§39.</p>

```
Attano dasasahassa-agghanasayanaṃ subhaṃ;
```

```
Sayanatthaṃ adāpesi, tassa yodhassa khattiyo.
```

<p rend="hangnum">§40.</p>

```
So <pb ed="M" n="0.0133" /> sabbaṃ ekato katvā, netvā mātāpitantikaṃ;
```

```
Mātuyā dasasahassaṃ, sayanaṃ pituno adā.
```

<p rend="hangnum">§41.</p>

```
Taṃyeva rattiṃ āgantvā, rakkhaṭhāne addassayi;
```

```
Pabhāte rājaputto taṃ, sutvā tuṭṭhamano ahu.
```

<p rend="hangnum">§42.</p>

```
Datvā paricchadaṃ tassa, parivārajanaṃ tathā;
```

```
Datvā dasasahassānī, pesesi pitusantikaṃ.
```

<p rend="hangnum">§43.</p>

```
Yodho dasasahassāni, netvā mātāpitantikaṃ;
```

```
Tesaṃ datvā kākavaṇṇa-tisso rājā mupāgami.
```

<p rend="hangnum">§44.</p>

```
So gāmaṇikumārassa, tamappesi mahīpati;
```

```
Sakkato suranimilo, yodho vasi tadantike.
```

<p rend="hangnum">§45.</p>

```
Kuṭumbarikaṇṇikāyaṃ,
```

```
Hundarīvāpi gāmake;
```

```
Tisassa aṭṭhamo putto,
```

```
Ahosi soṇa nāmako.
```

<p rend="hangnum">§46.</p>

```
Sattavassikakālepi, tālagacche aluñci so;
```

```
Dasa vassikakālamhi, tāle luñcimahabbalo.
```

<p rend="hangnum">§47.</p>

```
Kāle na so mahāsoṇo,
```

```
Dasa hatthi balo ahu;
```

```
Rājā taṃ tādisaṃ sutvā,
```

```
Gahetvā pitusantikā.
```

<p rend="hangnum">§48.</p>

```
Gāmaṇissa kumārassa, adāsi posanatthiko;
```

```
Tena so laddhasakkāro, yodho vasi tadantike.
```

<p rend="hangnum">§49.</p>

```
Girināme janapade, gāme nicchelaviṭṭhike;
```

```
Dasahatthibalo āsi, mahānāgassa atrajo.
```

<p rend="hangnum">§50.</p>

```
Lakuṇṭakasarīrattā, ahu goṭṭhaka nāmako;
```

```
Karonti keḷiparihāsaṃ, tassa jeṭṭhā cha bhātaro.
```

<p rend="hangnum">§51.</p>

```
Te gantvā māsakhettatthaṃ, koṭṭayitvā mahāvanaṃ;
```

```
Tassa bhāgaṃ ṭhapetvāna, gantvā tassa nivedayuṃ.
```

<p rend="hangnum">§52.</p>

```
So <pb ed="M" n="0.0134" /> gantvā taṃ khaṇaṃyeva, rukkhe imbarasaññite;
```

```
Luñcitvāna samaṃ katvā, bhūmiṃ gantvā nivedayi.
```

<p rend="hangnum">§53.</p>

```
Gantvāna bhātaro tassa, disvā kammanta mabbhutaṃ;
```

```
Tassa kammaṃ kittayantā, āgacchiṃsu tadantikaṃ.
```

<p rend="hangnum">§54.</p>

```
Tadupādāya so āsi, goṭṭhayimbaranāmako;
```

```
Tatheva rājā pāhesi, tambi gāmaṇisantikaṃ.
```

<p rend="hangnum">§55.</p>

```
Koṭipabbatasāmantā, kittigāmamhi issaro;
```

```
Rohaṇo nāma gahapati, jātaṃ puttakamattano.
```

<p rend="hangnum">§56.</p>

```
Samāna nāmaṃ kāresi, goṭṭhakāhayarājino;
```

```
Dārako so balī āsi, dasadvādasavassiko.
```

<p rend="hangnum">§57.</p>

```
Asakkuṇeyyapāsāṇe, uddhattuṃ catupañcahi;
```

```
Kīḷamāno khipi tadā, so kīḷāguḷake viya.
```

<p rend="hangnum">§58.</p>

```
Tassa soḷasavassassa, pitā gadamakārayi;
```

```
Aṭṭhatiṃsaṅgulavaṭṭaṃ, soḷasahatthadīghakaṃ.
```

<p rend="hangnum">§59.</p>

```
Kālānaṃ nāḷikerānaṃ,
```

```
Khandhe āhacca tāya so;
```

```
Te pātayitvā teneva,
```

```
Yo dho so pākaṭo ahu.
```

<p rend="hangnum">§60.</p>

```
Tatheva rājā pāhesi, tampi gāmaṇisantike;
```

```
Upaṭṭhāko mahāsumma-therassā’si pitā pana.
```

<p rend="hangnum">§61.</p>

```
So mahāsummatherassa, dhammaṃ sutvā kuṭumbiko;
```

```
Sotāpattiphalaṃ patto, vihāre koḷapabbate.
```

<p rend="hangnum">§62.</p>

```
Sotu sañjātasaṃvego, ārocetvāna rājino;
```

```
Datvā kuṭumbaṃ puttassa, pabbaji therasantike.
```

<p rend="hangnum">§63.</p>

```
Bhāvanaṃ anuyuñjitvā, arahattamapāpuṇi;
```

```
Putto tena’ssa paññāyi, theraputtābhayo iti.
```

<p rend="hangnum">§64.</p>

```
Kappakandaragāmamhi, kumārassa suto ahu;
```

```
Bharaṇo nāma so kāle, dasadvādasavassike.
```

<p rend="hangnum">§65.</p>

```
Dārakehi <pb ed="M" n="0.0135" /> vanaṃ gantvā’-nubandhitvā sase bahū;
```

```
Pādena paharitvāna, dvikhaṇḍaṃ bhūmiyaṃ khipi.
```

<p rend="hangnum">§66.</p>

```
Gāmikehi vanaṃ gantvā, soḷasavassiko pana;
```

```
Tatheva pātesi lahuṃ, miga gokaṇṇasūkare.
```

<p rend="hangnum">§67.</p>

```
Bharaṇo so mahāyodho,
```

```
Teneva pākaṭo ahu;
```

```
Tatheva rājā vāsesi,
```

```
Tampi gāmaṇisantike.
```

<p rend="hangnum">§68.</p>

```
Girigāme janapade, kuṭumbiyaṅgaṇagāmake;
```

```
Kuṭumpivasabho nāma, ahosi tattha sammato.
```

<p rend="hangnum">§69.</p>

```
Veḷo janapado tassa, sumano giribhojako;
```

```
Sahāyassa sute jāte, paṇṇākārapurassarā.
```

<p rend="hangnum">§70.</p>

```
Gantvā ubho sakaṃ nāmaṃ, dārakassa akārayuṃ;
```

```
Taṃ vuddhaṃ attano gehe, vāsesi siribhojako.
```

<p rend="hangnum">§71.</p>

```
Tasse’ko sindhavo posaṃ, kañcinā rohituṃ adā;
```

```
Disvā tu veḷusumanaṃ, ayaṃ arohako mama.
```

<p rend="hangnum">§72.</p>

```
Anurūpo’ti cintetvā,
```

```
Pahaṭṭho hesitaṃ akā;
```

```
Taṃ ñatvā bhojako ‘‘assaṃ,
```

```
Ārohā’’ti tamāhaso.
```

<p rend="hangnum">§73.</p>

```
So assaṃ āruhitvā taṃ, sīghaṃ dhāvayi maṇḍale;
```

```
Maṇḍale sakale asso, ekābaddho adissi so.
```

<p rend="hangnum">§74.</p>

```
Nisīdi dhāvato ca’ssa, vassahāro’va piṭṭhiyaṃ;
```

```
Mocetipi uttariyaṃ, bandhatipi anādaro.
```

<p rend="hangnum">§75.</p>

```
Taṃ disvā parisā sabbā, ukkuṭṭhiṃ sampavattayi;
```

```
Datvā dasasahassāni, tassa so giribhojako.
```

<p rend="hangnum">§76.</p>

```
Rājānucchaviko’yaṃti, haṭṭho rañño adāsi taṃ;
```

```
Rājā taṃ veḷusumanaṃ, attanoyeva santike.
```

<p rend="hangnum">§77.</p>

```
Kāretvā <pb ed="M" n="0.0136" /> tassa sakkāraṃ, vāsesi bahumānayaṃ;
```

```
Nakulanagarakaṇṇikāyaṃ, gāme mahinda doṇike.
```

<p rend="hangnum">§78.</p>

```
Abhayassa’ntime putto, devonāmā’si thāmavā;
```

```
Īsakaṃ pana khañjattā, khañjadevoti taṃ viduṃ.
```

<p rend="hangnum">§79.</p>

```
Migamaṃ gāmavāsīhi, saha gantvāna so tadā;
```

```
Mahise anubandhitvā, mahante uṭṭhituṭṭhite.
```

<p rend="hangnum">§80.</p>

```
Hatthena pāde gaṇhitvā, bhametvā sīsamatthake;
```

```
Asumha bhūmiṃ cuṇṇeti, tesaṃ aṭṭhīni māṇavo.
```

<p rend="hangnum">§81.</p>

```
Taṃ pavattiṃ suṇitvāva, khañjadevaṃ mahīpati;
```

```
Vāsesi āharāpetvā, gāmaṇisse’va santike.
```

<p rend="hangnum">§82.</p>

```
Cittalapabbatā’sanne, gāme kapiṭṭhanāmake;
```

```
Uppalassa suto āsi, phussadevoti nāmako.
```

<p rend="hangnum">§83.</p>

```
Gantvā saha kumārehi, vihāraṃ so kumārako;
```

```
Bodhiyā pūjitaṃ saṅkhaṃ, ādāya dhamithāmasā.
```

<p rend="hangnum">§84.</p>

```
Asanīpātasaddova, saddo tassa mahā ahu;
```

```
Ummattā viya āsuṃ te, bhītā sabbepi dārakā.
```

<p rend="hangnum">§85.</p>

```
Tena so āsi ummāda-phussa devoti pākaṭo;
```

```
Dhanusippaṃ akāresi, tassa vaṃsāgataṃ pitā.
```

<p rend="hangnum">§86.</p>

```
Saddavedhi vijjuvedhī, vālavedhī ca so ahu;
```

```
Vālukāpuṇṇasakaṭaṃ, baddhadhammasataṃ tathā.
```

<p rend="hangnum">§87.</p>

```
Asano dumbaramayaṃ, aṭṭhasoḷasaaṅgulaṃ;
```

```
Tathā ayo lohamayaṃ, paṭṭaṃdi caturaṅgali.
```

<p rend="hangnum">§88.</p>

```
Nibbedhayatikaṇṇena, kaṇḍo tena visajjito;
```

```
Thale aṭṭhusabhaṃ yāti, jale tu usabhaṃ pana.
```

<p rend="hangnum">§89.</p>

```
Taṃ suṇitvā mahārājā, pavattiṃ pitusantikā;
```

```
Tampi āṇāpayitvāna, gāmaṇimhi avāsayi.
```

<p rend="hangnum">§90.</p>

```
Tulādhāranagāsanne, vihāravāpi gāmake;
```

```
Mattakuṭumbissa suto, ahu vasabhanāmako.
```

<p rend="hangnum">§91.</p>

```
Taṃ <pb ed="M" n="0.0137" /> sujātasarīrattā, labhiya vasabhaṃ viduṃ;
```

```
So vīsativassuddesamhi, mahākāyabalo ahu.
```

<p rend="hangnum">§92.</p>

```
Ādāya so katipayo, puriseyeva ārabhi;
```

```
Khettatthiko mahāvāpiṃ, karonto taṃ mahabbalo.
```

<p rend="hangnum">§93.</p>

```
Dasahi dvādasahi vā, vahitabbe dhurehipi;
```

```
Vahanto paṃsupiṇḍe so, lahuṃ vāpiṃ samāpayi.
```

<p rend="hangnum">§94.</p>

```
Tena so pākaṭo āsi, tampi ādāya bhūmipo;
```

```
Datvā taṃ tassa sakkāraṃ, gāmaṇissa adāsi taṃ.
```

<p rend="hangnum">§95.</p>

```
Vasabhodakavāroti, kaṃ khettaṃ pākaṭaṃ ahu;
```

```
Evaṃ labhiyāvasabho, vasi gāmaṇisantike.
```

<p rend="hangnum">§96.</p>

```
Mahāyodhānametesaṃ, dasannampi mahipati;
```

```
Puttassa sakkārasamaṃ, sakkāraṃ kārayi tadā.
```

<p rend="hangnum">§97.</p>

```
Āmantetvā mahāyodhe, dasāpi ca disampati;
```

```
‘‘Yodhe dasadase’keko, esathā’ti udāhari.
```

<p rend="hangnum">§98.</p>

```
Te tathevā’nayuṃ yodhe, tesampāha mahīpati;
```

```
Tassa yodhasahassāpi, tatheva pariyesituṃ.
```

<p rend="hangnum">§99.</p>

```
Tathā tepā’nayuṃ yodhe, tesampāhaṃ mahīpati;
```

```
Punayodhasahassassa, tatheva pariyesituṃ.
```

<p rend="hangnum">§100.</p>

```
Tathā tepā’nayuṃ yodhe, sabbe sampiṇḍitā tu te;
```

```
Ekādasasahassāni, yodhāsataṃ tathā dasa.
```

<p rend="hangnum">§101.</p>

```
Sabbe te laddhasakkārā, bhūmipālena sabbadā;
```

```
Gāmaṇiṃ rājaputtaṃ taṃ, vasiṃsu parivāriya.
```

<p rend="hangnum">§102.</p>

```
Iti sucaritajātabbhutaṃ,
```

```
Suṇiya naro matimā sukhattiko;
```

```
Akusalapathato parammukho,
```

```
Kusalapathe’bhirameyya sabbadāti.
```

Sujanappasādasaṃvegatthāya kate mahāvaṃse

Yodhalābho nāma

Tevīsatimo paricchedo.

### Catuvīsatima pariccheda

#### Dvebhātikayuddhaṃ

<p rend="hangnum">§1.</p>

```
Hatthassa <pb ed="M" n="0.0138" /> tharukammassa, kusalo katupāsano;
```

```
So gāmaṇirājasuto, mahāgāme vasī tadā.
```

<p rend="hangnum">§2.</p>

```
Rājā rājasutaṃ tissaṃ, dīghavāpimhi vāsayi;
```

```
Ārakkhituṃ janapadaṃ, sampanna balavāhanaṃ.
```

<p rend="hangnum">§3.</p>

```
Kumāro gāmaṇikāle, sampassanto balaṃ sakaṃ;
```

```
‘‘Yujjhissaṃ damiḷehī’’ti, piturañño kathāpayī.
```

<p rend="hangnum">§4.</p>

```
Rājā taṃ anurakkhanto, ‘‘oragaṅgaṃ alaṃ’’ iti;
```

```
Vāresi yāvatatiyaṃ, so tatheva kathāpayī.
```

<p rend="hangnum">§5.</p>

```
Pitā me puriso honto, ne’vaṃ vakkhati teni’daṃ;
```

```
Pilandhatūti pesesi, itthālaṅkāramassa so.
```

<p rend="hangnum">§6.</p>

```
Rājā’ha tassa kujjhitvā, ‘‘karotha hemasaṅkhaliṃ;
```

```
Tāya taṃ bandhayissāmi, nā’ññathā rakkhiyo hi so.
```

<p rend="hangnum">§7.</p>

```
Palāyitvāna malayaṃ, kujjhitvā pituno agā;
```

```
Duṭṭhattāyeva pitari, āhu taṃ duṭṭhagāmaṇi.
```

<p rend="hangnum">§8.</p>

```
Rājā’tha ārabhī kātuṃ, mahāmaṅgalacetiyaṃ;
```

```
Niṭṭhite cetiye saṅghaṃ, sannipātayi bhūpati.
```

<p rend="hangnum">§9.</p>

```
Dvādasā’suṃ sahassāni, bhikkhū cittalapabbatā;
```

```
Tato tato dvādaseva, sahassāni samāgamuṃ.
```

<p rend="hangnum">§10.</p>

```
Katvāna cetiyamahaṃ, rājā saṅghassa sammukhā;
```

```
Sabbe yodhe samānetvā, kāresi sapathaṃ tadā.
```

<p rend="hangnum">§11.</p>

```
‘‘Puttānaṃ kalahaṭṭhānaṃ, na gacchissāma no’’iti;
```

```
Akaṃsu sapathaṃ sabbe, taṃ yuddhaṃ tena nāgamuṃ.
```

<p rend="hangnum">§12.</p>

```
Catusaṭṭhi vihāre so, kārāpetvā mahīpati;
```

```
Tattakāneva vassāni, ṭhatvā maritahiṃ tadā.
```

<p rend="hangnum">§13.</p>

```
Rañño <pb ed="M" n="0.0139" /> sarīraṃ gāhetvā, channayānena rājini;
```

```
Netvā tissa mahārāmaṃ, taṃ saṅghassa nivedayi.
```

<p rend="hangnum">§14.</p>

```
Sutvā tissakumāro taṃ, āgantvā dīghavāpito;
```

```
Sarīrakiccaṃ kāretvā, sakkaccaṃ pituno sayaṃ.
```

<p rend="hangnum">§15.</p>

```
Mātaraṃ kaṇḍulaṃ hatthiṃ, ādiyitvā mahabbalo;
```

```
Bhātubhayā dīghavāpiṃ, agamāsi lahuṃ tato.
```

<p rend="hangnum">§16.</p>

```
Taṃ pavattiṃ nivedetuṃ, duṭṭhagāmaṇi santikaṃ;
```

```
Lekhaṃ datvā visajjesuṃ, saccemaccā samāgatā.
```

<p rend="hangnum">§17.</p>

```
So guttahālamāgantvā, tattha cāre visajjiya;
```

```
Mahāgāmamupagantvā, sayaṃ rajje’bhisecayi.
```

<p rend="hangnum">§18.</p>

```
Mātatthaṃ kaṇḍūlatthañca, bhātulekhaṃ visajjayi;
```

```
Aladdhā yāvatatiyaṃ, yuddhāya samupāgami.
```

<p rend="hangnum">§19.</p>

```
Ahu dvinnaṃ mahāyuddhaṃ, cūḷaṅgaṇiyapiṭṭhiyaṃ;
```

```
Tattha nekasahassāni, patiṃsu rājino narā.
```

<p rend="hangnum">§20.</p>

```
Rājā ca tissāmacco ca, vaḷavādīghutunikā;
```

```
Tayoyeva palāyiṃsu, kumāro anubandhite.
```

<p rend="hangnum">§21.</p>

```
Ubhinnamantare bhikkhū, mantayiṃsu mahīdharaṃ;
```

```
Taṃ disvā ‘‘bhikkhusaṅghassa, kammaṃ’’ iti nivatti so.
```

<p rend="hangnum">§22.</p>

```
Kappakandaranajjāso, javamālititthamāgato;
```

```
Rājā’ha tissamaccaṃ taṃ, ‘‘chātajjhattā mayaṃ’’iti.
```

<p rend="hangnum">§23.</p>

```
Suvaṇṇasarake khitta-bhattaṃ nīharitassa so;
```

```
Saṅghe datvā bhuñjanato, kāretvā catubhāgakaṃ.
```

<p rend="hangnum">§24.</p>

```
‘‘Ghosehi kāla’’miccā’ha,
```

```
Tisso kālamaghosayi;
```

```
Suṇitvā dibbasotena,
```

```
Rañño sakkhāya dāyako.
```

<p rend="hangnum">§25.</p>

```
Thero piyaṅgu dīpaṭṭho, theraṃ tattha niyojayi;
```

```
Tissaṃ kuṭumbikasutaṃ, so tattha nabhasā’gamā.
```

<p rend="hangnum">§26.</p>

```
Tassa tisso karāpatta-ādāyā’dāsi rājino;
```

```
Saṅghassa bhāgaṃ sambhāgaṃ, rājā patte khipāpayi.
```

<p rend="hangnum">§27.</p>

```
Sambhāgaṃ <pb ed="M" n="0.0140" /> khipi tisso ca, sambhāgaṃ vaḷavāpi ca;
```

```
Na icchitassābhāgañca, tisso pattamhi pakkhipi.
```

<p rend="hangnum">§28.</p>

```
Bhattassa puṇṇapattaṃ taṃ, adātherassa bhūpati;
```

```
Adā gotamatherassa, so gantvā nabhasā lahuṃ.
```

<p rend="hangnum">§29.</p>

```
Bhikkhūnaṃ bhuñjamānānaṃ, datvā ālopabhāgaso;
```

```
Pañcasatānaṃ so thero, laddhehi tu tadantikā.
```

<p rend="hangnum">§30.</p>

```
Bhāgehi pattaṃ pūretvā, ākāse khipi rājino;
```

```
Disvā’ gataṃ gahetvā taṃ, tisso bhojisi bhūpatiṃ.
```

<p rend="hangnum">§31.</p>

```
Bhuñjitvāna sayañjāpi, vaḷavañca abhojayi;
```

```
Sattāhaṃ cumbaṭaṃ katvā, rājā pattaṃ visajjayi.
```

<p rend="hangnum">§32.</p>

```
Gantvāna so mahāgāmaṃ, samādāya balaṃ puna;
```

```
Saṭṭhisahassaṃ yuddhāya, gantvā yujjhi sabhātarā.
```

<p rend="hangnum">§33.</p>

```
Rājā vaḷavamāruyha, tisso kaṇḍūla hatthinaṃ;
```

```
Dve bhātaro samāgañchuṃ, yujjhamānā raṇe tadā.
```

<p rend="hangnum">§34.</p>

```
Rājā kariṃ karitva’nto, vaḷavāmaṇḍalaṃ akā;
```

```
Tathāpi chiddaṃ no disvā, laṅghā petuṃ matiṃakā.
```

<p rend="hangnum">§35.</p>

```
Vaḷavaṃ laṅghayitvāna, hatthinaṃ bhātiko’pari;
```

```
Tomaraṃ khipi cammaṃva, yathā chijjati piṭṭhiyaṃ.
```

<p rend="hangnum">§36.</p>

```
Anekāni sahassāni, kumārassa narātahiṃ;
```

```
Patiṃsu yuddhe yujjhantā, bhijja ceva mahabbalaṃ.
```

<p rend="hangnum">§37.</p>

```
‘‘Ārohakassa vekallā, itthī maṃ laṅghayī’’iti;
```

```
Kuddhokarī taṃ cālento, rukkhameka mupāgami.
```

<p rend="hangnum">§38.</p>

```
Kumāro āruhī rukkhaṃ, hatthī sāmimupāgami;
```

```
Tamāruyha palāyantaṃ, kumāro manubandhi so.
```

<p rend="hangnum">§39.</p>

```
Pavisitvā vihāraṃ so, mahāthera gharaṃgato;
```

```
Nipajjaheṭṭhā mañcassa, kumāro bhātunobhayā.
```

<p rend="hangnum">§40.</p>

```
Pasārayi mahāthero, cīvaraṃ tattha mañcake;
```

```
Rājā anupadaṃ gantvā, ‘‘kuhiṃ tisso’’ti pucchatha.
```

<p rend="hangnum">§41.</p>

```
‘‘Mañce <pb ed="M" n="0.0141" /> tattha mahārāja’’, iti thero avoca taṃ;
```

```
Heṭṭhā mañceti jānitvā, tato nikkhamma bhūpati.
```

<p rend="hangnum">§42.</p>

```
Samantato vihārassa, rakkhaṃ kārayi taṃ pana;
```

```
Pañcakamhi nipajjetvā, datvā upari cīvaraṃ.
```

<p rend="hangnum">§43.</p>

```
Mañcapādesu gaṇhitvā, cattāro daharā yatī;
```

```
Matabhikkhuniyāmena, kumāraṃ bahi nīharuṃ.
```

<p rend="hangnum">§44.</p>

```
Nīyamānantu taṃ ñatvā, idha māha mahīpati;
```

```
‘‘Tissa tvaṃ kuladevatānaṃ, sīse hutvāna niyyāsi.
```

<p rend="hangnum">§45.</p>

```
Balakkārena gahaṇaṃ, kuladevehi natthi me;
```

```
Guṇaṃ tvaṃ kuladevānaṃ, sareyyāsi kadācipi’’.
```

<p rend="hangnum">§46.</p>

```
Tatoyeva mahāgāmaṃ, agamāsi mahīpati;
```

```
Āṇāpesi ca tattheva, mātaraṃ mātugāravo.
```

<p rend="hangnum">§47.</p>

```
[Vassāni aṭṭhasaṭṭhiṃso, aṭṭhā dhammaṭṭhamānaso;
```

```
Aṭṭhasaṭṭhivihāre ca, kārāpesi mahīpati.]
```

<p rend="hangnum">§48.</p>

```
Nikkhāmito so bhikkhūhi, tissorāja suto pana;
```

```
Dīghavāpiṃ tatoyeva, agama’ññataro viya.
```

<p rend="hangnum">§49.</p>

```
Kumāro godhagattassa, tissatherassa āha so;
```

```
‘‘Sāparādho ahaṃ bhante, khamāpessāmi bhātaraṃ.
```

<p rend="hangnum">§50.</p>

```
Veyyāvaccakarā kāraṃ, tissaṃ pañcasatāni ca;
```

```
Bhikkhunamādiyitvā so, thero rāja mupāgami.
```

<p rend="hangnum">§51.</p>

```
Rājaputtaṃ ṭhapetvāna, thero sopāna matthake;
```

```
Sasaṅgho pāvisi saddho, nisīdāviya bhūmipo.
```

<p rend="hangnum">§52.</p>

```
Upānayī yāguādiṃ, thero pattaṃ vidhesiso;
```

```
‘‘Kinti vutto’bravi tissaṃ, ādāya agatā’’iti.
```

<p rend="hangnum">§53.</p>

```
‘‘Kuhiṃ coro’’ti vutto ca, ṭhitaṭhānaṃ nivedayi;
```

```
Vihāradevī gantvāna, chādiyaṭhāsi puttaka.
```

<p rend="hangnum">§54.</p>

```
Rājā’ha <pb ed="M" n="0.0142" /> theraṃ ‘‘ñāto vo,
```

```
Dāsabhāvo idāni no;
```

```
Sāmaṇeraṃ pesayetha,
```

```
Tumhe me sattavassikaṃ.
```

<p rend="hangnum">§55.</p>

```
Janakkhayaṃ vināyeva, kalaho na bhaveyya no;
```

```
Rājā saṅghassa doseso, bhaṃghe daṇḍaṃ karissati.
```

<p rend="hangnum">§56.</p>

```
Hessatā’gatakiccā vo,
```

```
Yāgādiṃ gaṇhāthāti so;
```

```
Datvā taṃ bhikkhusaṅghassa,
```

```
Pakkositvāna bhātaraṃ.
```

<p rend="hangnum">§57.</p>

```
Tattheva saṅghamajjhamhi, nisinno bhātarā saha;
```

```
Bhuñjitvā ekatoyeva, bhikkhu saṅghaṃ visajjayi.
```

<p rend="hangnum">§58.</p>

```
Sassakammāni kāretuṃ, tissaṃ tattheva pāhiṇi;
```

```
Sayampi bheriṃ cāretvā, sassakammāni kārayi.
```

<p rend="hangnum">§59.</p>

```
Iti veramanekavikappacitaṃ,
```

```
Samayanti bahuṃ api sappurisaṃ;
```

```
Iti cintiya kohi naro matimā,
```

```
Na bhaveyya paresu susanta manoti.
```

Sujanappasādasaṃvegatthāya kate mahāvaṃse

Dvebhātikayuddhaṃ nāma

Catuvīsatimo paricchedo.

### Pañcavīsatima pariccheda

#### Duṭṭhagāmaṇi vijayo

<p rend="hangnum">§1.</p>

```
Duṭṭhagāmaṇirājā’tha<pb ed="M" n="0.0143" />, katvāna janasaṅgahaṃ;
```

```
Kunte dhātuṃ nidhāpetvā, sayoggabalavāhano.
```

<p rend="hangnum">§2.</p>

```
Gantvā tissamahārāmaṃ, vanditvā saṅghamabravi;
```

```
‘‘Pāragaṅgaṃ gamissāmi, jotetuṃ sāsanaṃ ahaṃ.
```

<p rend="hangnum">§3.</p>

```
Sakkātuṃ bhikkhavo detha, amhehi sahagāmino;
```

```
Maṅgalañceva rakkhā ca, bhikkhūnaṃ dassanaṃ hino.
```

<p rend="hangnum">§4.</p>

```
Adāsi daṇḍakammatthaṃ, saṅgho pañcasataṃ yatī;
```

```
Bhikkhusaṅghatamādāya, tato nikkhamma bhūpati.
```

<p rend="hangnum">§5.</p>

```
Sodhāpetvāna malaye, idhāgamanamañjasaṃ;
```

```
Kaṇḍulaṃ hatthimāruyha, yodhehi parivārito.
```

<p rend="hangnum">§6.</p>

```
Mahatā balakāyena, yuddhāya abhinikkhami;
```

```
Mahāgāmena sambaddhā, senāgā’guttahālakaṃ.
```

<p rend="hangnum">§7.</p>

```
Mahiyaṅgaṇamāgamma, chattaṃ damiḷamaggahī;
```

```
Ghātetvā damiḷe tattha, āgantvā ambatitthakaṃ.
```

<p rend="hangnum">§8.</p>

```
Gaṅgā parikhāsampannaṃ, titthambadamiḷaṃ pana;
```

```
Yujjhaṃ catūhi mā sehi, katahatthaṃ mahabbalaṃ.
```

<p rend="hangnum">§9.</p>

```
Mātaraṃ dassayitvāna, tena lesena aggahi;
```

```
Tatooruyha damiḷe, sattarāje mahabbale.
```

<p rend="hangnum">§10.</p>

```
Ekāheneva gaṇhitvā, khemaṃ katvā mahabbalo;
```

```
Balassā’dā dhanaṃ tena, khemārāmoti vuccati.
```

<p rend="hangnum">§11.</p>

```
Mahākoṭṭhantare sobbhe, doṇo gavaramaggahī;
```

```
Hālakole issariyaṃ, nāḷisobbhamhi nāḷikaṃ.
```

<p rend="hangnum">§12.</p>

```
Dīghābhayagallakamhi, gaṇhi dīghābhayampi ca;
```

```
Kacchipiṭṭhe kapisīsaṃ, catumāsena aggahi.
```

<p rend="hangnum">§13.</p>

```
Koṭanagare <pb ed="M" n="0.0144" /> koṭañca, tato hālavahāṇakaṃ;
```

```
Vahiṭṭhe vahiṭṭhadamiḷaṃ, gāmaṇimhi ca gāmaṇiṃ.
```

<p rend="hangnum">§14.</p>

```
Kumbhagāmamhi kumbhañca, nandigāmamhi nandikaṃ;
```

```
Gaṇhi khāṇuṃ khāṇugāme, dve tu tambuṇṇame pana.
```

<p rend="hangnum">§15.</p>

```
Mātulaṃ bhāgineyyañca, tambauṇṇamanāmake;
```

```
Jambucaggahī soso ca, gāmo’hu taṃ tadavhayo.
```

<p rend="hangnum">§16.</p>

```
‘‘Ajānitvā sakaṃsenaṃ, ghātenti sajanā’’ iti;
```

```
Sutvāna saccakiriyaṃ, akarī tattha bhūpati.
```

<p rend="hangnum">§17.</p>

```
Rajjasukhāya vāyāmo, nāyaṃ mama kadācipi;
```

```
Sambuddha sāsanasseva, ṭhapanāya ayaṃ mama.
```

<p rend="hangnum">§18.</p>

```
Tena saccena mesenā-kāyopagatabhaṇḍikaṃ;
```

```
Jālavaṇṇaṃva hotūti, taṃ tathevatadā ahu.
```

<p rend="hangnum">§19.</p>

```
Gaṅgātīramhi damiḷā, sabbe ghātitasesakā;
```

```
Vijitaṃ nagaraṃ nāma, saraṇatthāya pāvisuṃ.
```

<p rend="hangnum">§20.</p>

```
Phāsuke aṅgaṇaṭhāne, khandhāvāraṃ nivesayi;
```

```
Taṃ khandhāvāra… ṭhīti, nāmenā’hosi pākaṭaṃ.
```

<p rend="hangnum">§21.</p>

```
Vijitanagaragāhatthaṃ, vīmaṃsanto narādhipo;
```

```
Disvā’yantaṃ nandimittaṃ, visajjāpesi kaṇḍulaṃ.
```

<p rend="hangnum">§22.</p>

```
Gaṇhituṃ āgataṃ hatthiṃ, nandīmitto karehitaṃ;
```

```
Ubho dante pīḷayitvā, ukkuṭikaṃ nisīdayi.
```

<p rend="hangnum">§23.</p>

```
Hatthinā nandimitto tu, yasmā yattha ayujjhi so;
```

```
Tasmā tattha tato gāmo, hatthiporoti vuccati.
```

<p rend="hangnum">§24.</p>

```
Vīmaṃsitvā ubho rājā, vijitaṃ nagaraṃ agā;
```

```
Yodhānaṃ dakkhiṇadvāre, saṅgāmo āsi bhiṃsano.
```

<p rend="hangnum">§25.</p>

```
Puratthimamhi dvāramhi, so veḷusumano pana;
```

```
Aneka saṅkhe damiḷe, assāruḷhe aghātayi.
```

<p rend="hangnum">§26.</p>

```
Dvāraṃ thakesuṃ damiḷā, rājā yodhe visajjayi;
```

```
Kaṇṇulo nandimitto ca, suranimilo ca dakkhiṇe.
```

<p rend="hangnum">§27.</p>

```
Mahāsoṇo <pb ed="M" n="0.0145" /> ca goṭṭho ca,
```

```
Thera putto ca te tayo;
```

```
Dvāresu tīsu kammāni,
```

```
Itaresu tadā karuṃ.
```

<p rend="hangnum">§28.</p>

```
Nagaraṃ taṃ tiparikhaṃ, uccapākāra gopitaṃ;
```

```
Ayokammakatadvāraṃ, arīhi duppadhaṃsiyaṃ.
```

<p rend="hangnum">§29.</p>

```
Jāṇūhi ṭhatvā dāṭhāhi, bhinditvāna silāyudhā;
```

```
Iṭṭhakā ceva hatthi so, ayodvāramupāgami.
```

<p rend="hangnum">§30.</p>

```
Gopuraṭṭhā tu damiḷā, khipiṃsu vividhā’yudhe;
```

```
Pakkaṃ ayoguḷañceva, kathikañca silesikaṃ.
```

<p rend="hangnum">§31.</p>

```
Piṭṭhiṃ khitte silesamhi, dhūpāyante’tha kaṇḍulo;
```

```
Vedanaṭṭo’dakaṭhānaṃ, gantvāna tattha ogahī.
```

<p rend="hangnum">§32.</p>

```
Na idaṃ surāpāṇaṃ te, ayodvāra vighāṭanaṃ;
```

```
Gaccha dvāraṃ vighāṭehi, iccāhagoṭṭhayimbaro.
```

<p rend="hangnum">§33.</p>

```
So mānaṃ janayitvāna, koñcaṃ katvā gajuttamo;
```

```
Udakā uṭṭhahitvāna, thale aṭṭhāsi dappavā.
```

<p rend="hangnum">§34.</p>

```
Hatthivajje viyojetvā, silesaṃ osadhaṃ akā;
```

```
Rājā āruyha hatthiṃ taṃ, kumbhe phusiyapāṇinā.
```

<p rend="hangnum">§35.</p>

```
‘‘Laṃkādīpamhi sakale, rajjaṃ te tāta kaṇḍula;
```

```
Dammī’’ti taṃ tosayitvā, bhojetvā varabhojanaṃ.
```

<p rend="hangnum">§36.</p>

```
Veṭhayitvā sāṭakena, kārayitvā suvammitaṃ;
```

```
Sattaguṇaṃ māhisacammaṃ, bandhetvā cammapiṭṭhiyaṃ.
```

<p rend="hangnum">§37.</p>

```
Tasso’ paritelacammaṃ, dāpetvā taṃ visajjayi;
```

```
Asanīviya gajjanto, so gahetvā’paddave saha.
```

<p rend="hangnum">§38.</p>

```
Padaraṃ vijjhi dāṭhāhi, ummāraṃ padasā’hani;
```

```
Saddhārabāhaṃ taṃ dvāraṃ, bhūmiyaṃ saravaṃ pati.
```

<p rend="hangnum">§39.</p>

```
Gopure dabbasambhāraṃ, patantaṃ hattipiṭṭhiyaṃ;
```

```
Bāhāhi pariharitvāna, nandīmitto pavaṭṭayi.
```

<p rend="hangnum">§40.</p>

```
Disvāna <pb ed="M" n="0.0146" /> tassa kiriyaṃ, kaṇḍulo tuṭṭhamānaso;
```

```
Dāṭhāpīṭhanaveraṃ taṃ, chaḍḍhesi paṭhamaṃ kataṃ.
```

<p rend="hangnum">§41.</p>

```
Atthano piṭṭhitoyeva, pavesatthāya kaṇḍulo;
```

```
Nivattitvāna oloki, yodhaṃ tattha gajuttamo.
```

<p rend="hangnum">§42.</p>

```
‘‘Hatthinākatamaggena, nappavekkhāmahaṃ’’iti;
```

```
Nandīmitto vicintetvā, pākāraṃ hani bāhunā.
```

<p rend="hangnum">§43.</p>

```
So aṭṭhārasahatthucco, patiaṭṭhusabho kira;
```

```
Oloki suranimalaṃ, anicchaṃ sopi taṃ pathaṃ.
```

<p rend="hangnum">§44.</p>

```
Laṅghayitvāna pākāraṃ,
```

```
Nagarabbhantare pati;
```

```
Bhinditvā dvāramekekaṃ,
```

```
Goṭṭho soṇova pāvisi.
```

<p rend="hangnum">§45.</p>

```
Hattī gahetvā rathacakkaṃ, mitto sakaṭapañjaraṃ;
```

```
Nāḷikerataruṃ goṭṭho, nimmalo khaggamuttamaṃ.
```

<p rend="hangnum">§46.</p>

```
Tālarukkhaṃ mahāsoṇo, theraputto mahāgadaṃ;
```

```
Visuṃ visuṃ vīthigatā, damiḷe tattha cuṇṇayuṃ.
```

<p rend="hangnum">§47.</p>

```
Vijitaṃ nagaraṃ bhetvā, catumāsena khattiyo;
```

```
Tatho girilakaṃ gantvā, giriyaṃ damiḷaṃ hani.
```

<p rend="hangnum">§48.</p>

```
Gantvā mahelanagaraṃ, timahāparikhaṃ tato;
```

```
Kadamba pupphavallīhi, samantā parivāritaṃ.
```

<p rend="hangnum">§49.</p>

```
Ekadvāraṃ duppavesaṃ, catumāse vasaṃ tahiṃ;
```

```
Gaṇhi mahelarājānaṃ, mantayuddhena bhūmipo.
```

<p rend="hangnum">§50.</p>

```
Tato’nurādhanagaraṃ, āgacchanto mahīpati;
```

```
Khandhāvāraṃ nivesesi, paritokāsapabbataṃ.
```

<p rend="hangnum">§51.</p>

```
Māsamhi jeṭṭhamūlamhi, taḷākaṃ tattha kāriya;
```

```
Jalaṃ kīḷi tahiṃ gāmo, posonanagaravhayo.
```

<p rend="hangnum">§52.</p>

```
Taṃ <pb ed="M" n="0.0147" /> yuddhāyāgataṃ sutvā, rājānaṃ duṭṭhagāmaṇiṃ;
```

```
Amacce sannipātetvā, eḷāro āha bhūmipo.
```

<p rend="hangnum">§53.</p>

```
‘‘So rājā ca sayaṃyodho,
```

```
Yodhā cassa mahūkira;
```

```
Amacco kinnu kātabbaṃ,
```

```
Kinti maññanti no ime.
```

<p rend="hangnum">§54.</p>

```
Dīghajattuppabhutayo, yodhā eḷārarājino;
```

```
‘‘Suve yuddhaṃ karissāmi’’, iti te nicchayaṃ karuṃ.
```

<p rend="hangnum">§55.</p>

```
Duṭṭhagāmaṇirājāpi, mantetvā mātuyā saha;
```

```
Tassā matena kāresi, dvattiṃsa balakoṭṭhake.
```

<p rend="hangnum">§56.</p>

```
Rājacchattadhare tattha, ṭhapesi rājarūpake;
```

```
Abbhantare koṭṭhake tu, sayaṃ aṭṭhāsi bhūpati.
```

<p rend="hangnum">§57.</p>

```
Eḷārarājā sannaddho, mahāpabbata hatthinaṃ;
```

```
Āruyha agamā tattha, sayogga balavāhano.
```

<p rend="hangnum">§58.</p>

```
Saṅgāme vattamānamhi, dīghajattu mahabbalo;
```

```
Ādāya khaggaphalakaṃ, yujjhamāno bhayānako.
```

<p rend="hangnum">§59.</p>

```
Hatthe aṭṭharasu’ggantvā, nabhaṃ taṃ rājarūpakaṃ;
```

```
Chinditvā asinā bhindi, paṭhamaṃ balakoṭṭhakaṃ.
```

<p rend="hangnum">§60.</p>

```
Evaṃ sesepi bhinditvā, malakoṭṭhe mahabbalo;
```

```
Ṭhitaṃ gāmaṇirājena, balakoṭṭhamupāgami.
```

<p rend="hangnum">§61.</p>

```
Yodho so suranimalo, gacchantaṃ rājino’pari;
```

```
Sāvetvā attano nāmaṃ, tamakkosi mahabbalo.
```

<p rend="hangnum">§62.</p>

```
Itaro ‘‘taṃ vadhissa’’nti, kuddho ākāsamuggami;
```

```
Itaro otarantassa, phalakaṃ upanāmayi.
```

<p rend="hangnum">§63.</p>

```
‘‘Chindā metaṃ saphalakaṃ’’, iti cintiya so pana;
```

```
Phalakaṃ hani khaggena, taṃ muñciyi’ tarosayi.
```

<p rend="hangnum">§64.</p>

```
Kappento muttaphalakaṃ, dīghajattu tahiṃ pati;
```

```
Uṭṭhāya sūranimilo, patitaṃ sattiyā’hani.
```

<p rend="hangnum">§65.</p>

```
Saṅkhaṃ <pb ed="M" n="0.0148" /> dhami phussadevo, senā bhijjittha dāmiḷi;
```

```
Eḷaropi nivattittha, ghātesuṃ damiḷe bahū.
```

<p rend="hangnum">§66.</p>

```
Tattha vāpi jalaṃ āsi, hatānaṃ lohitā vilaṃ;
```

```
Tasmā kulatthavā pīti, nāmato vissutaṃ ahu.
```

<p rend="hangnum">§67.</p>

```
Carāpetvā tahiṃ bheriṃ, duṭṭhagāmaṇi bhūpati;
```

```
‘‘Na hanissatu eḷāraṃ, maṃmuñciya paro’’iti.
```

<p rend="hangnum">§68.</p>

```
Sannaddho sayamāruyha, sannaddhaṃ kaṇḍulaṃ kariṃ;
```

```
Eḷāraṃ anubandhanto, dakkhiṇadvāramāgami.
```

<p rend="hangnum">§69.</p>

```
Puradakkhiṇadvāramhi, ubho yujjhiṃsu bhūmipā;
```

```
Tomaraṃ khipi eḷāro, gāmaṇi tamavañcayi.
```

<p rend="hangnum">§70.</p>

```
Vijjhāpesi ca dantehi, taṃ hatthiṃ sakahatthinā;
```

```
Tomaraṃ khipi eḷāraṃ, sahatthi tattha so pati.
```

<p rend="hangnum">§71.</p>

```
Tato vijitasaṅgāmo, sayoggabalavāhano;
```

```
Laṃkaṃ ekātapattaṃ so, katvāna pāvisi puraṃ.
```

<p rend="hangnum">§72.</p>

```
Puramhi bheriṃ cāretvā, samantā yojane jane;
```

```
Sannipātiya kāresi, pūjaṃ eḷārarājino.
```

<p rend="hangnum">§73.</p>

```
Taṃ dehapatitaṭhāne, kūṭāgārena jhāpayi;
```

```
Cetiyaṃ tattha kāresi, parihāramadāsi ca.
```

<p rend="hangnum">§74.</p>

```
Ajjāpi laṃkāpatino, taṃ padesasamīpagā;
```

```
Teneva parihārena, na vādāpenti tūriyaṃ.
```

<p rend="hangnum">§75.</p>

```
Evaṃ dvattiṃsa damiḷa, rājāno duṭṭhagāmaṇi;
```

```
Gaṇhitvā ekacchattena, laṃkārajjamakāsi so.
```

<p rend="hangnum">§76.</p>

```
Vijite nagare bhinne, yodho so dīghajattuko;
```

```
Eḷārassa nivedetvā, bhāgineyyassa yodhataṃ.
```

<p rend="hangnum">§77.</p>

```
Tassa halluka nāmassa, bhāgineyyassa attano;
```

```
Pesayī cāgamatthāya, tassa sutvāna halluko.
```

<p rend="hangnum">§78.</p>

```
Eḷāradaḍḍhadivasā, sattame divase idha;
```

```
Purisānaṃ sahassehi, saṭṭhiyā saha otari.
```

<p rend="hangnum">§79.</p>

```
Otiṇṇo so suṇitvāpi, patanaṃ tassa rājino;
```

```
‘‘Yujjhissāmī’’ti lajjāya, mahātitthaṃ idhāgamā.
```

<p rend="hangnum">§80.</p>

```
Khandhāvāraṃ <pb ed="M" n="0.0149" /> nivesesi, gāme koḷambahālake;
```

```
Rājā tassā’gamaṃ sutvā, yuddhāya abhinikkhami.
```

<p rend="hangnum">§81.</p>

```
Yuddhasannaha sannaddho, hatthimāruyha kaṇḍulaṃ;
```

```
Hatthassa rathayo dhehi, pantīhi ca anunako.
```

<p rend="hangnum">§82.</p>

```
Ummādaphusso devo so, dīpe aggadhanuggaho;
```

```
Dasaḍḍhāyudhasanaddho, sesayodhā ca anvaguṃ.
```

<p rend="hangnum">§83.</p>

```
Pavatte tumūle yuddhe, sannaddho bhalluko tahiṃ;
```

```
Rājābhimukha māyāsi, nāgarājā tu kaṇḍulo.
```

<p rend="hangnum">§84.</p>

```
Taṃ vegamandibhāvatthaṃ, paccosakki saniṃ saniṃ;
```

```
Senāpi saddhiṃ teneva, paccosakki saniṃ saniṃ.
```

<p rend="hangnum">§85.</p>

```
Rājāha ‘‘pubbe yuddhesu, aṭṭhavīsatiyā ayaṃ;
```

```
Na paccosakki kiṃ etaṃ, phussadevā’’ti āha so.
```

<p rend="hangnum">§86.</p>

```
Jayo no paramo deva, jayabhūmi mayaṃ gajo;
```

```
Paccosakkati pekkhanto, jayaṭhānamhi ṭhassati.
```

<p rend="hangnum">§87.</p>

```
Nāgo’tha paccosakkitvā, phussadevassa passato;
```

```
Mahāvihārasīmante, aṭṭhāsi suppatiṭṭhito.
```

<p rend="hangnum">§88.</p>

```
Tatraṭṭhito nāgarājā, bhalluko damiḷo tahiṃ;
```

```
Rājābhimukhamāgantvā, uppaṇḍesi mahīpati.
```

<p rend="hangnum">§89.</p>

```
Mukhaṃ pidhāya khaggena, rājā akkosi taṃ pana;
```

```
‘‘Rañño mukhamhi pātemi’’, iti kaṇḍañca so khipi.
```

<p rend="hangnum">§90.</p>

```
Āhacca so khaggatalaṃ, kaṇḍo papati bhūmiyaṃ;
```

```
‘‘Mukhe viddho’’ti saññāya, ukkaṭṭhiṃ bhalluko akā.
```

<p rend="hangnum">§91.</p>

```
Rañño pacchā nisinno bho, phussadevo mahabbalo;
```

```
Kaṇḍa khipimukhe tassa, ghaṭṭento rājakuṇḍalaṃ.
```

<p rend="hangnum">§92.</p>

```
Rājānaṃ pādato katvā, patamānassa tassa tu;
```

```
Khipitvā aparaṃ kaṇḍaṃ, vijjhitvā tassa jaṇḍukaṃ.
```

<p rend="hangnum">§93.</p>

```
Rājānaṃ sīsato katvā, pātesī lahuhatthako;
```

```
Bhalluke patite tasmiṃ, jayanādo pavattatha.
```

<p rend="hangnum">§94.</p>

```
Phussadevo <pb ed="M" n="0.0150" /> tahiṃyeva, ñāpetuṃ dosa mattano;
```

```
Kaṇḍavalliṃ sakaṃ chetvā, pasataṃ lohitaṃ sayaṃ.
```

<p rend="hangnum">§95.</p>

```
Radhaññā dassesi taṃ disvā, rājā taṃ pucchi‘‘kiṃ’’iti;
```

```
Rāja daṇḍo kato meti, so avoca mahīpati.
```

<p rend="hangnum">§96.</p>

```
Kodho dosoti vuttova,
```

```
Āha kuṇḍala ghaṭṭanaṃ;
```

```
Adosaṃ dosamaññāya,
```

```
Kimetaṃ kari bhātika.
```

<p rend="hangnum">§97.</p>

```
Iti vatvā mahārājā, kataññu idha māha ca;
```

```
‘‘Kaṇḍānucchaviko tuyhaṃ, sakkāro hessate mahā.
```

<p rend="hangnum">§98.</p>

```
Ghātetvā damiḷe sabbe, rājā laddhajayo kato;
```

```
Pāsāda talamāruyha, sīhāsanagato tahiṃ.
```

<p rend="hangnum">§99.</p>

```
Nāṭakāmacca majjhamhi, phussadevassa taṃ saraṃ;
```

```
Āṇāpetvā ṭhapāpetvā, puṃkhena ujukaṃ tale.
```

<p rend="hangnum">§100.</p>

```
Kahāpaṇehi kaṇḍaṃ taṃ, āsitte’yu parūpari;
```

```
Chādāpetvā dāpesi, phussadevassa taṃ khaṇe.
```

<p rend="hangnum">§101.</p>

```
Narindapāsādatale, narindotha alaṅkate;
```

```
Sugandhadīpujjalite, nānāgandhasamāyute.
```

<p rend="hangnum">§102.</p>

```
Nāṭaka janayogena, accharāhi ca bhūsite;
```

```
Anagghattharaṇatthiṇṇe, muduke sayane subhe.
```

<p rend="hangnum">§103.</p>

```
Sayito sirisampattiṃ, mahatiṃ apipekkhiya;
```

```
Kataṃ akkhobhiṇighātaṃ, saranto na sukhaṃ labhi.
```

<p rend="hangnum">§104.</p>

```
Yiyaṅgudīpe arahanto, ñatvā taṃ tassatakkitaṃ;
```

```
Aṭṭhā’rahante pāhesuṃ, tamassāsetumissaraṃ.
```

<p rend="hangnum">§105.</p>

```
Āgamma te majjhāyāme, rāja dvāramhi otaruṃ;
```

```
Nivedi tabbhāgamanā, pāsāda talemāruhuṃ.
```

<p rend="hangnum">§106.</p>

```
Vanditvā <pb ed="M" n="0.0151" /> te mahārāja, nisīdāpiya āsane;
```

```
Katvā vividhasakkāraṃ, pucchi āgatakāraṇaṃ.
```

<p rend="hangnum">§107.</p>

```
Piyaṅgudīpe saṅghena, pesitaṃ manujādhipa;
```

```
Tamassā sayituṃ amhe, iti rājā punā’hate.
```

<p rend="hangnum">§108.</p>

```
‘‘Kathaṃ nu bhante assāso, mama hessati yena me;
```

```
Akkhobhiṇimahāsena, ghāto kārāpito’’iti.
```

<p rend="hangnum">§109.</p>

```
‘‘Saggamaggantarāyo ca, natthi te tena kammunā;
```

Dīyaḍḍhamanujā ce’ttha, ghātitā manujādhipa.

<p rend="hangnum">§110.</p>

```
Saraṇesu ṭhito eko, pañcasīlepi cā’paro;
```

```
Micchādiṭṭhi ca dussīlo, sesā pasusamāmatā.
```

<p rend="hangnum">§111.</p>

```
Jotayissasi ceva tvaṃ, bahudhā buddhasāsanaṃ;
```

```
Manovilekhaṃ tasmā tvaṃ, vinodaya narissara.
```

<p rend="hangnum">§112.</p>

```
Iti vutto mahārājā, tehi assāsamāgato;
```

```
Vanditvā te visajjetvā, sayito puna cintayi.
```

<p rend="hangnum">§113.</p>

```
Vinā saṅghena āhāraṃ, mābhuñjetha kadācipi’’;
```

```
Iti mātāpitā’hāre, sapiṃsu dahare’ vano.
```

<p rend="hangnum">§114.</p>

```
Adatvā bhikkhusaṅghassa, bhuttaṃ atthi nukho iti;
```

```
Addasa pātarāsamhi, ekaṃ maricavaṭṭikaṃ.
```

<p rend="hangnum">§115.</p>

```
Saṅghassa aṭṭhapetvāva paribhuttaṃ satiṃ vinā;
```

```
Tadatthaṃ daṇḍakammaṃ me, kattabbanti ca cintayi.
```

<p rend="hangnum">§116.</p>

```
Ete tenekakoṭi idha manujagaṇe ghātite cintayitvā,
```

```
Kāmānaṃ hetu etaṃ manasi ca kayirā sādhu ādīnavaṃ taṃ;
```

```
Sabbesaṃ ghātaniṃ taṃ manasi ca kayirā’ niccataṃ sādhu sādhu,
```

```
Evaṃ dukkhā pamokkhaṃ subhagati mahavā pāpuṇeyyā’cīrenāti.
```

Sujanappasādasaṃvegatthāya kate mahāvaṃse

Duṭṭhagāmaṇivijayo nāma

Pañcavīsatimo paricchedo.

### Chabbīsatima pariccheda

#### Maricavaṭṭikavihāramaho

<p rend="hangnum">§1.</p>

```
Ekacchattaṃ <pb ed="M" n="0.0152" /> karitvāna, laṃkārajjaṃ mahāyaso;
```

```
Nānantaraṃ saṃvidahi, yodhānaṃ so yathārahaṃ.
```

<p rend="hangnum">§2.</p>

```
Theraputtābhayo yodho, diyyamānaṃ na icchitaṃ;
```

```
Pucchitova kimatthanti, yuddhamatthīti abravi.
```

<p rend="hangnum">§3.</p>

```
Ekarajje kate yuddhaṃ, kināmattīti pucchito;
```

```
Yuddhaṃ kilesa corehi, karissāmi sudujjayaṃ.
```

<p rend="hangnum">§4.</p>

```
Icceva māha taṃ rājā, punappunaṃ nisedhayi;
```

```
Punappunaṃ soyācitvā, raññonuññāya pabbaji.
```

<p rend="hangnum">§5.</p>

```
Pabbajitvā ca kālena, arahattamapāpuṇi;
```

```
Pañcakhīṇāsavasata-parivāerā ahosi ca.
```

<p rend="hangnum">§6.</p>

```
Chattamaṅgala sattāhe, gate gatabhayo’ bhayo;
```

```
Rājā katā bhisekova, mahatā vibhavena so.
```

<p rend="hangnum">§7.</p>

```
Tissavāpi’magā kīḷa-vidhinā samalaṅka taṃ;
```

```
Kīḷituṃ abhisittānaṃ, cārittañcā nurakkhituṃ.
```

<p rend="hangnum">§8.</p>

```
Rañño paricchadaṃ sabbaṃ, upāyanasatāni ca;
```

```
Maricavaṭṭivihārassa, ṭhānamhi ṭhapayiṃsu ca.
```

<p rend="hangnum">§9.</p>

```
Tattheva thūpaṭhānamhi, sadhātuṃ kuntamuttamaṃ;
```

```
Ṭhapesuṃ kuntadharakā, ujukaṃ rājamānusā.
```

<p rend="hangnum">§10.</p>

```
Sahorodho mahārājā, kīḷitvā salile divā;
```

```
Sāyamāhaṃ gamissāma, kuntaṃ vaḍḍhetha bho’’iti.
```

<p rend="hangnum">§11.</p>

```
Cāletuṃ taṃ na sakkhiṃsu, kuntaṃ rājādhikārikā;
```

```
Gandhāmālāhi pūjesuṃ, rājasenāsamāgatā.
```

<p rend="hangnum">§12.</p>

```
Rājā <pb ed="M" n="0.0153" /> mahantaṃ accheraṃ, disvā taṃ haṭṭhamānaso;
```

```
Vidhāya tattha ārakkhaṃ, pavisitvā puraṃ tato.
```

<p rend="hangnum">§13.</p>

```
Kuntaṃ parikkhipāpetvā, cetiyaṃ tattha kārayi;
```

```
Thūpaṃ parikkhipāpetvā, vihārañca akārayi.
```

<p rend="hangnum">§14.</p>

```
Tīhi vassehi niṭhāsi, vihāro so narissaro;
```

```
Saṅghaṃ sasannipātesi, viharamahākāraṇā.
```

<p rend="hangnum">§15.</p>

```
Bhikkhunaṃ satasahassāni, tadā bhikkhuniyo pana;
```

```
Navuti ca sahassāni, abhaviṃsu samāgatā.
```

<p rend="hangnum">§16.</p>

```
Tasmiṃ samāgame saṅghaṃ, idamāka mahīpati;
```

```
‘‘Saṅghaṃ bhante visaritvā, bhuñjiṃ maricavaṭṭikaṃ.
```

<p rend="hangnum">§17.</p>

```
Hasse’taṃ daṇḍakammaṃ me, bhavatūti akārayi;
```

```
Sacetiyaṃ maricavaṭṭi-vihāraṃ sumanoharaṃ.
```

<p rend="hangnum">§18.</p>

```
Patiggaṇhātu taṃ saṅgho, iti so dakkhiṇodakaṃ;
```

```
Pātitvā bhikkhusaṅghassa, vihāraṃ sumano adā.
```

<p rend="hangnum">§19.</p>

```
Vihāre taṃ samantāpi, mahantaṃ maṇḍapaṃ subhaṃ;
```

```
Kāretvā tattha saṅghassa, mahādānaṃ pavattayi.
```

<p rend="hangnum">§20.</p>

```
Pāde patiṭṭhāpetvāpi,
```

```
Jale abhayavāpiyā;
```

```
Kato so maṇḍapo āsi,
```

```
Seso kāse kathāvakā.
```

<p rend="hangnum">§21.</p>

```
Sattāhaṃ annapānādiṃ, datvāna manujādhipo;
```

```
Adā sāmaṇakaṃ sabbaṃ, parikkhāraṃ mahārahaṃ.
```

<p rend="hangnum">§22.</p>

```
Ahu satasahassaggho, parikkhāro sa ādiko;
```

```
Ante sahassagghanako, sabba saṅgho ca taṃlabhi.
```

<p rend="hangnum">§23.</p>

```
Yuddhe dāne ca sūrena, sūrinā ratanattaye;
```

```
Pasannāmalacittena, sāsanujota natthinā.
```

<p rend="hangnum">§24.</p>

```
Raññā <pb ed="M" n="0.0154" /> kataññunā tena, thūpakārāpanādito;
```

```
Vihāra mahanantāni, pūjetuṃ ratanattayaṃ.
```

<p rend="hangnum">§25.</p>

```
Pariccattadhanāne’ttha, anagghāni vimuñciya;
```

```
Sesāni honti ekāya, ūnavīsatikoṭiyo.
```

<p rend="hangnum">§26.</p>

```
Togā dasaddhavidha dosavidūsitāpi,
```

```
Paññāvisesa sahitehi janehi pattā;
```

```
Honteva pañcaguṇayoga gahitasāraṃ,
```

```
Iccassa sāragahaṇe matimāyateyyāti.
```

Sujanappasādasaṃvegatthāya kate mahāvaṃse

Maricavaṭṭikavihāramahonāma

Chabbīsatimo paricchedo.

### Sattavīsatima pariccheda

#### Lohapāsādamaho

<p rend="hangnum">§1.</p>

```
Tato rājā vicintesi, vissutaṃ sussutaṃ sutaṃ;
```

```
Mahāpañño sadā puñño, paññāya katanicchayo.
```

<p rend="hangnum">§2.</p>

```
‘‘Dīpappasādako thero, rājino ayyakassa me;
```

```
Evaṃ kirāhanattā te, duṭṭhagāmaṇibhūpati.
```

<p rend="hangnum">§3.</p>

```
Mahāpuñño mahāthūpaṃ, soṇṇamāliṃ manoramaṃ;
```

```
Vīsaṃhatthasataṃ uccaṃ, kāressati anāgate.
```

<p rend="hangnum">§4.</p>

```
Puno uposathāgāraṃ, nānāratanamaṇḍitaṃ;
```

```
Navabhūmaṃ karitvāna, lohapāsāda meva ca.
```

<p rend="hangnum">§5.</p>

```
Iti cintiya bhūmindo, likhitvevaṃ ṭhapāpitaṃ;
```

```
Pekkhāpento rājagehe, ṭhitaṃ eva karaṇḍake.
```

<p rend="hangnum">§6.</p>

```
Sovaṇṇapaṭṭaṃ laddhāna, lekhaṃ tattha avācayi;
```

```
‘‘Cattālīsasataṃ vassaṃ, atikkamma anāgate.
```

<p rend="hangnum">§7.</p>

```
Kākavaṇṇasuto <pb ed="M" n="0.0155" /> duṭṭha-gāmaṇimanujādhipo;
```

```
Idañcidañca evañca, kāressatī’’ti vācitaṃ.
```

<p rend="hangnum">§8.</p>

```
Sutvā haṭṭho udānetvā, appoṭṭhesi mahīpati;
```

```
Tato pāto’va gantvāna, mahāmeghavanaṃ subhaṃ.
```

<p rend="hangnum">§9.</p>

```
Sannipātaṃ kārayitvā, bhikkhusaṅghassa abravi;
```

```
‘‘Vimānatulyaṃ pāsādaṃ, kārayissāmi vo ahaṃ.
```

<p rend="hangnum">§10.</p>

```
Dibbaṃ vimānaṃ pesetvā, tadā lekhaṃ adātha me’’;
```

```
Bhikkhusaṅgho visajjesi, aṭṭha khīṇāsave tahiṃ.
```

<p rend="hangnum">§11.</p>

```
Kassapamunino kāle, asoko nāma brāhmaṇo;
```

```
Aṭṭha salākabhattāni, saṅghassa pariṇāmiya.
```

<p rend="hangnum">§12.</p>

```
Bharaṇiṃ nāma dāsiṃ so, ‘‘niccaṃ dehī’’ti abravi;
```

```
Datvā sā tāni sakkaccaṃ, yāvajīvaṃ tato cutā.
```

<p rend="hangnum">§13.</p>

```
Ākāsaṭṭhavimānamhi, nibbattirucire subhe;
```

```
Accharānaṃ sahassena, sadā’si parivāritā.
```

<p rend="hangnum">§14.</p>

```
Tassā ratanapāsādo, dvādasayojanuggato;
```

```
Yojanānaṃ parikkhepo, cattālīsañca aṭṭha ca.
```

<p rend="hangnum">§15.</p>

```
Kūṭāgārasahassena, maṇḍito navabhūmiko;
```

```
Sahassagabbhasampanno, rājamāno catummukho.
```

<p rend="hangnum">§16.</p>

```
Sahassasaṅkhasaṃvutti, sīhapañjara nettavā;
```

```
Sakiṅkaṇikajālāya, sajjito vedikāya ca.
```

<p rend="hangnum">§17.</p>

```
Ambalaṭṭhikapāsādo, tassa majjhe ṭhito ahu;
```

```
Santamato dissamāno, paggahitadhajākulo.
```

<p rend="hangnum">§18.</p>

```
Tāvatiṃsañca gacchantā, disvā theraṃ tameva te;
```

```
Hiṅgulena tadā lekhaṃ, lekhayitvā paṭe tato.
```

<p rend="hangnum">§19.</p>

```
Nivattitvāna āgantvā, paṭaṃ saṅghassa dassayuṃ;
```

```
Saṅgho paṭaṃ gahetvā taṃ, pāhesi rājasantikaṃ.
```

<p rend="hangnum">§20.</p>

```
Taṃ <pb ed="M" n="0.0156" /> disvā sumano rājā, āgammārāma muttamaṃ;
```

```
Ālekhatulyaṃ kāresi, lohapāsāda muttamaṃ.
```

<p rend="hangnum">§21.</p>

```
Kammārambhanakāleva, catudvāramhi bhogavā;
```

```
Aṭṭhasatasahassāni, hiraññāni ṭhapāpayi.
```

<p rend="hangnum">§22.</p>

```
Puṭasahassa vatthāni, dvāre dvāre ṭhapāpayi;
```

```
Guḷa telasakkharamadhu-purā cāneka cāṭiyo.
```

<p rend="hangnum">§23.</p>

```
‘‘Amūlakakamma mettha, na kātabba’’nti bhāsiya;
```

```
Agghāpetvā kataṃ kammaṃ, tesaṃ mūlamadāpayi.
```

<p rend="hangnum">§24.</p>

```
Hatthasataṃ hatthasataṃ, āsi ekeka passato;
```

```
Uccato tattakoyeva, pāsādo hi catummukho.
```

<p rend="hangnum">§25.</p>

```
Tasmiṃ pāsāda seṭṭhasmiṃ, ahesuṃ navabhūmiyo;
```

```
Ekekissā bhūmiyā ca, kūṭāgārasatāni ca.
```

<p rend="hangnum">§26.</p>

```
Kūṭāgārāni sabbāni, sajjhunā khacitā na’yuṃ;
```

```
Pavālavedikā tesaṃ, nānāratana bhūsitā.
```

<p rend="hangnum">§27.</p>

```
Nānāratana cittāni, tāsaṃ padumakāni ca;
```

```
Sajjhakiṃkiṇikāpanti-parikkhittāva tā ahu.
```

<p rend="hangnum">§28.</p>

```
Sahassaṃ tattha pāsādo, gabbhā āsuṃ susaṅkhatā;
```

```
Nānāratana khacitā, sīhapañjaranettavā.
```

<p rend="hangnum">§29.</p>

```
Nārivāhanayānantu, sutvā vessavaṇassa so;
```

```
Tadā kāramakāresi, majjhe ratanamaṇḍapaṃ.
```

<p rend="hangnum">§30.</p>

```
Sīhabyagghādirūpehi, devatā rūpakehi ca;
```

```
Ahu ratanamayohe’sa, thambhehi ca vibhūsito.
```

<p rend="hangnum">§31.</p>

```
Muttājālaparikkhepo, maṇḍapante samantato;
```

```
Pavālavedikā cettha, pubbe vuttavidhā ahu.
```

<p rend="hangnum">§32.</p>

```
Sattaratana cittassa, vemajjhe maṇḍapassa tu;
```

```
Ruciro dantapallaṅko, rammo phalikasantharo.
```

<p rend="hangnum">§33.</p>

```
Dantamayāpassaye’ttha, suvaṇṇamaya sūriyo;
```

```
Sajjhumaye candimā ca, tārā ca muttakā mayā.
```

<p rend="hangnum">§34.</p>

```
Nānāratana <pb ed="M" n="0.0157" /> padumāni, tattha tattha yathārahaṃ;
```

```
Jātakāni ca tattheva, āsuṃ soṇṇalatantare.
```

<p rend="hangnum">§35.</p>

```
Mahagghapaccattharaṇe, pallaṅke’ti manorame;
```

```
Manoharā’siṭṭhapitā, ruciraṃ dantabījanī.
```

<p rend="hangnum">§36.</p>

```
Pavālapādukā tattha, phalikamhi patiṭṭhitā;
```

```
Setacchattaṃ sajjhudaṇḍaṃ, pallaṅko’parisobhatha.
```

<p rend="hangnum">§37.</p>

```
Sattaratana mayānettha, aṭṭhamaṅgalikāni ca;
```

```
Catuppadānaṃ pantī ca, maṇimuttantarā ahuṃ.
```

<p rend="hangnum">§38.</p>

```
Rajatānañca ghaṇṭānaṃ, pantī bhattantalambitā;
```

```
Pāsādachattapallaṅka-maṇḍapā’suṃ anagghikā.
```

<p rend="hangnum">§39.</p>

```
Mahaggha paññapāpesi, mañcapīṭhaṃ yathārahaṃ;
```

```
Tatheva bhūmattharaṇaṃ, kambalañca mahārahaṃ.
```

<p rend="hangnum">§40.</p>

```
Ācāma kumbhisovaṇṇā, uluṅko ca ahu tahiṃ;
```

```
Pāsāda paribhogesu, sesesu ca kathā’ vakā.
```

<p rend="hangnum">§41.</p>

```
Cārupākāra parivāro,
```

```
So catudvārakoṭṭhako;
```

```
Pāsādo’laṅkato sobhi,
```

```
Tāvatiṃsa sabhā viya.
```

<p rend="hangnum">§42.</p>

```
Tamba lohiṭṭhakāhe’so,
```

```
Pāsādo chādito ahu;
```

```
Loha pāsāda vohāro,
```

```
Tena tassa ajāyatha.
```

<p rend="hangnum">§43.</p>

```
Naṭṭhite lohapāsāde, so saṅghaṃ sannipātayi;
```

```
Rājā saṅgho sannipati, maricavaṭṭimahe viya.
```

<p rend="hangnum">§44.</p>

```
Puthujjanā’va aṭṭhaṃsu, bhikkhū paṭhamabhūmiyaṃ;
```

```
Tepiṭakā dutiyāya, sotāpannādayo pana.
```

<p rend="hangnum">§45.</p>

```
Eke <pb ed="M" n="0.0158" /> keyeva aṭṭhaṃsu, tatiyādīsu bhūmisu;
```

```
Arahanto ca aṭṭhaṃsu, uddhaṃ catūsu bhūmisu.
```

<p rend="hangnum">§46.</p>

```
Saṅghassa datvā pāsādaṃ, dakkhiṇambupurassaraṃ;
```

```
Rājā’dattha mahādānaṃ, sattāhaṃ pubbakaṃ piya.
```

<p rend="hangnum">§47.</p>

```
Pāsāda mahacattāni, mahācāgena rājinā;
```

```
Anagghāni ṭhapetvāna, ahesuṃ tiṃsakoṭiyo.
```

<p rend="hangnum">§48.</p>

```
Nissāre dhananicaye visesasāraṃ,
```

```
Ye dānaṃ parigaṇayanti sādhupaññā;
```

```
Te dānaṃ vipulamapeta cittasaṅgā,
```

```
Sattānaṃ hitaparamā dadanti evaṃti.
```

Sujanappasādasaṃvegatthāya kate mahāvaṃse

Lokahapāsādamaho nāma

Sattavīsatimo paricchedo.

### Aṭṭhavīsatima pariccheda

#### Mahā thūpasādhana lābho

<p rend="hangnum">§1.</p>

```
Tato satasahassaṃ so, vissajjetvā mahīpati;
```

```
Kārāpesi mahābodhi-pūjaṃ suḷāramuttamaṃ.
```

<p rend="hangnum">§2.</p>

```
Tato puraṃ pavisinto, thūpaṭhāne nivesitaṃ;
```

```
Passitvāna sīlāyūpaṃ, saritvā pubbakaṃ sutiṃ.
```

<p rend="hangnum">§3.</p>

```
‘‘Kāressāmi mahāthūpaṃ’’, iti haṭṭho mahātalaṃ;
```

```
Āruyha rattiṃ bhuñjitvā, sayito iti cintayi.
```

<p rend="hangnum">§4.</p>

```
‘‘Damiḷe <pb ed="M" n="0.0159" /> maddamānena, loko’yaṃ pīḷito mayā;
```

```
Na sakkā balimuddhattuṃ, taṃ vajjiya baliṃ ahaṃ.
```

<p rend="hangnum">§5.</p>

```
Kārayanto mahāthūpaṃ, kataṃ dhammena iṭṭhikā;
```

```
Uppādessāmi ‘‘iccevaṃ, cintayantassa cintitaṃ.
```

<p rend="hangnum">§6.</p>

```
Chattamhi devatājānī, tato kolāhalaṃ ahu;
```

```
Devesu ñatvā taṃ sakko, vissakammāna mabravi.
```

<p rend="hangnum">§7.</p>

```
‘‘Iṭṭhakattaṃ cetiyassa, rājā cintesi gāmaṇi;
```

```
Gantvā purā yojanamhi, gambhīra nadī yantike.
```

<p rend="hangnum">§8.</p>

```
Māpehi iṭṭhikā tattaṃ’, iti sakke na bhāsito;
```

```
Vissakammo idhāgamma, māpesi tattha iṭṭhikā.
```

<p rend="hangnum">§9.</p>

```
Pabhāte luddako tattha, sunakhehi vanaṃ agā;
```

```
Vodhārūpena dassesi, luddakaṃ bhummadevatā.
```

<p rend="hangnum">§10.</p>

```
Luddako taṃ’nubandhanto, gantvā disvāna iṭṭhakā;
```

```
Antarahitāya godhāya, iti cidhantasi so tahiṃ.
```

<p rend="hangnum">§11.</p>

```
‘‘Kāretu kāmo kira no, mahāthūpaṃ mahīpati;
```

```
Upāyanamidaṃ tassaṃ’, iti gantvā nivedayi.
```

<p rend="hangnum">§12.</p>

```
Tassa taṃ vacanaṃ sutvā, piyaṃ janahi tappiyo;
```

```
Rājā kāresi sakkāraṃ, mahantaṃ tuṭṭhamānaso.
```

<p rend="hangnum">§13.</p>

```
Purāpubbuttare dese, yojanattaya matthake;
```

```
Ācāra viṭṭhigāmamhi, soḷasakarīse kale.
```

<p rend="hangnum">§14.</p>

```
Sovaṇṇa bījānu’ṭṭhiṃsu, vividhāni pamāṇato;
```

```
Vidatthukkaṭṭha māṇāni, aṅgulimāṇā niheṭhato.
```

<p rend="hangnum">§15.</p>

```
Suvaṇṇa puṇṇaṃ taṃ bhūmiṃ, disvā saṅgāmavāsikā;
```

```
Suvaṇṇa pāhiṃ ādāya, gantvā rañño nivedayuṃ.
```

<p rend="hangnum">§16.</p>

```
Purāpācina passamhi, satta yojana matthake;
```

```
Gaṅgāpāre tambapiṭṭhe, tambalohaṃ samuṭṭhahi.
```

<p rend="hangnum">§17.</p>

```
Taṅgāmikā tambaloha-bījamādāya pātiyā;
```

```
Rājāna mupasaṅkamma, tamatthañca nivedayuṃ.
```

<p rend="hangnum">§18.</p>

```
Pubbadakkhiṇadesamhi, purato catuyojane;
```

```
Sumana vāpi gāmamhi, uṭṭhahiṃsu maṇībahū.
```

<p rend="hangnum">§19.</p>

```
Upala <pb ed="M" n="0.0160" /> kuruvindehi, missakāneva gāmikā;
```

```
Ādāya pātiyāeva, gantvā rañño nivedayuṃ.
```

<p rend="hangnum">§20.</p>

```
Purato dakkhiṇe passe, aṭṭhayojanamatthake;
```

```
Ambaṭṭha kolaleṇamhi, rajataṃ upapajjatha.
```

<p rend="hangnum">§21.</p>

```
Nagare vāṇijo eko, ādāya sakaṭe bahū;
```

```
Malayā siṅgīverādiṃ, ānetuṃ malayaṃ gato.
```

<p rend="hangnum">§22.</p>

```
Leṇassa avidūramhi, sakaṭāniṭṭha pāpiya;
```

```
Patodādārunicchanto, āruḷho taṃ mahīdharaṃ.
```

<p rend="hangnum">§23.</p>

```
Cāṭippamāṇa taṃ tattha, pakkabhārena nāmi taṃ;
```

```
Disvā pana salaṭṭhiñca, pāsāṇaṭṭhañca taṃ phalaṃ.
```

<p rend="hangnum">§24.</p>

```
Vaṇṭe taṃ vāsiyā chetvā, dassāma’gganti cintiya;
```

```
Kālaṃ ghosesi saddhāya, cattāro’nāsavāgamuṃ.
```

<p rend="hangnum">§25.</p>

```
Haṭṭho so te’bhivādetvā, nisīdāpiya sādaro;
```

```
Vāsiyā vaṇṭasāmantā, tacaṃ chetvā apassayaṃ.
```

<p rend="hangnum">§26.</p>

```
Muñjitvā’vāṭa puṇṇaṃ taṃ, yūsaṃ pattehī ādiya;
```

```
Cattāro yūsa pūrete, patte tesamadāsiso.
```

<p rend="hangnum">§27.</p>

```
Te taṃ gahetvā pakkāmuṃ,
```

```
Kālaṃ ghosesi so puna;
```

```
Aññe khiṇāsavā therā,
```

```
Cattāro tattha āgamuṃ.
```

<p rend="hangnum">§28.</p>

```
Tesaṃ patte gahetvā so, pattāmiñjahi pūriya;
```

```
Adāsi tesaṃ pakkāmuṃ, tayo eko napakkami.
```

<p rend="hangnum">§29.</p>

```
Rajataṃ tassa dassetuṃ, orohitvā tato hi so;
```

```
Nisajja leṇāsannamhi, tāmiñjā paribhuñjatha.
```

<p rend="hangnum">§30.</p>

```
Sesāmiñjā vāṇijo’pi, bhuñjitvā yāvadatthakaṃ;
```

```
Bhaṇḍikāya gahetvāna, sesatherapadānugo.
```

<p rend="hangnum">§31.</p>

```
Añjasā <pb ed="M" n="0.0161" /> iminā tvampi, gaccha dānī upāsaka;
```

```
Gantvāna theraṃ passitvā, veyyāvacca mahāsi ca.
```

<p rend="hangnum">§32.</p>

```
Thero ca leṇadvārena, tassa magga amāpayi;
```

```
Theraṃ vandiya so tena, gacchanto leṇamaddasa.
```

<p rend="hangnum">§33.</p>

```
Leṇa dvāramhi ṭhatvāna, passitvā rajatampi so;
```

```
Vāsiyā āhanitvāna, rajatati vijāniya.
```

<p rend="hangnum">§34.</p>

```
Gahetvekaṃ sajjhupiṇḍaṃ, gantvāna sakaṭantikaṃ;
```

```
Sakaṭāni ṭhapāpetvā, sajjhupiṇḍaṃ tamādiya.
```

<p rend="hangnum">§35.</p>

```
Lahuṃ anurādha puraṃ, āgamma varavāṇijo;
```

```
Dassetvā rajataṃ rañño, tamatthampi nivedayi.
```

<p rend="hangnum">§36.</p>

```
Purato pacchime passe, pañcayojana matthake;
```

```
Uruvelapaṭṭane muttā, mahāmalaka mattiyo.
```

<p rend="hangnum">§37.</p>

```
Pavālantarikā saddhiṃ, samuddāthalamokkamuṃ;
```

```
Kevaṭṭā tā samekkhitvā, rāsiṃ katvāna ekato.
```

<p rend="hangnum">§38.</p>

```
Pātiyā ānayitvāna, muttā saha pavālakā;
```

```
Rājāna mupasaṅkamma, tamatthampi nivedayuṃ.
```

<p rend="hangnum">§39.</p>

```
Purato uttare passe, satta yojana matthake;
```

```
Peḷivāpika gāmassa, vāpipakkhantakandare.
```

<p rend="hangnum">§40.</p>

```
Jāyiṃsu vālukāpiṭṭhe, cattāro uttamā maṇī;
```

```
Nīsada potappamāṇā, ummāpupphanibhāsubhā.
```

<p rend="hangnum">§41.</p>

```
Te disvā sunakho luddo, agantvā rājasantikaṃ;
```

```
‘‘Evarūpā maṇīdiṭṭho, mayā’’iti nivedayi.
```

<p rend="hangnum">§42.</p>

```
Iṭṭhakādīni etāni mahāpuñño mahāmati;
```

```
Mahāthūpatthamuppannā-na’ssosi tadaheva so.
```

<p rend="hangnum">§43.</p>

```
Yathānurūpaṃ sakkāraṃ, tesaṃ katvā sumānato;
```

```
Ete vā rakkhake katvā, sabbāni āharāpayi.
```

<p rend="hangnum">§44.</p>

```
Khedampi <pb ed="M" n="0.0162" /> kāyajamasayhamacintayitvā,
```

```
Puññaṃ pasannamanaso pacita hi evaṃ;
```

```
Sādheti sādhana satāni sukhā karāni,
```

```
Tasmā pasannamanaso’va kareyya puññanti.
```

Sujanappasādasaṃvegatthāya kate mahāvaṃse

Mahāthūpasādhanalābho nāma

Aṭṭhavīsatimo paricchedo.

### Ekūnatiṃsatima pariccheda

#### Thūpārambho

<p rend="hangnum">§1.</p>

```
Evaṃ samatte sambhāre, vesākhapuṇṇamāsīyaṃ;
```

```
Patte visākhanakkhatte, mahāthūpatthamārabhi.
```

<p rend="hangnum">§2.</p>

```
Hāretvāna tahiṃ thūpaṃ, thūpaṭhānamakhāṇayi;
```

```
Satthahattho mahīpālo, thirī kātuṃ manekadhā.
```

<p rend="hangnum">§3.</p>

```
Yodhehi āharāpetvā, guḷapāsāṇake tahiṃ;
```

```
Kūṭehi āhanāpetvā, pāsāṇe cuṇṇite atha.
```

<p rend="hangnum">§4.</p>

```
Cammavanaddha pādehi, mahāhatthīhi maddayi;
```

```
Bhūmiyā thirībhāvatthaṃ, atthānatthavicakkhaṇo.
```

<p rend="hangnum">§5.</p>

```
Ākāsa gaṅgāpatita-ṭṭhāne satatatintake;
```

```
Mattikā sukhumā tattha, samantā tiṃ sayojane.
```

<p rend="hangnum">§6.</p>

```
Navanīta mattikā’tesā, sukhumattā papuccati;
```

```
Khīṇāsavā sāmaṇerā, mattikā āharuṃ tato.
```

<p rend="hangnum">§7.</p>

```
Mattikā attharāpesi, tattha pāsāṇakoṭṭime;
```

```
Iṭṭhakā attharāpesi, mattiko pariissaro.
```

<p rend="hangnum">§8.</p>

```
Tasso <pb ed="M" n="0.0163" /> parikharasudhaṃ, kuruvindaṃ tatopari;
```

```
Tasso pariayojālaṃ, marumbantu tatoparaṃ.
```

<p rend="hangnum">§9.</p>

```
Āhaṭaṃ sāmaṇerehi, himavantā sugandhakaṃ;
```

```
Santharāpesi bhūmindo, phaḷikantu tatopari.
```

<p rend="hangnum">§10.</p>

```
Sīlāyo santharāpesiccha phaḷikasantharo pari;
```

```
Sabbattha mattikākicce, navanītavhayā ahu.
```

<p rend="hangnum">§11.</p>

```
Niyyāsena kapiṭṭhassa, sannitena rasodake;
```

```
Aṭṭhaṅgulaṃ bahalaetā, lohapaṭṭaṃ sīlopari.
```

<p rend="hangnum">§12.</p>

```
Manosilāyatilate-lasannitāya tato pari;
```

```
Sattaṅgulaṃ sajjupaṭṭaṃ, santharesi rathesabho.
```

<p rend="hangnum">§13.</p>

```
Mahāthūpa patiṭṭhāna-ṭhāne evaṃ mahīpati;
```

```
Kāretvā parikammāni, vippasannena cetasā.
```

<p rend="hangnum">§14.</p>

```
Āsaḷhī sukkapakkhassa, divasamhi catuddase;
```

```
Kāretvā bhikkhusaṅghassa, sannipātamidaṃ vadi.
```

<p rend="hangnum">§15.</p>

```
Mahācetiya matthāya, bhadantāmaṅgaliṭṭhakaṃ;
```

```
Patiṭṭhāpessaṃ sve ettha, sabbo saṅgho sametuno.
```

<p rend="hangnum">§16.</p>

```
Buddha pūjā payogena, mahājanahītatthiko;
```

```
‘‘Mahājano’ posathiko, gandhamālādigaṇhiya.
```

<p rend="hangnum">§17.</p>

```
Mahāthūpa patiṭṭhāna-ṭhānaṃ yātu suve’’iti;
```

```
Cetiya ṭhāna bhūsāya, amacce ca niyojayi.
```

<p rend="hangnum">§18.</p>

```
Āṇāpitā narindena, munino piyagāravā;
```

```
Anekehi pakārehi, te taṃ ṭhānamalaṅkaruṃ.
```

<p rend="hangnum">§19.</p>

```
Nagaraṃ sakalañceva, maggañceva idhāgataṃ;
```

```
Anekehi pakārehi, alaṅkārayi bhūpati.
```

<p rend="hangnum">§20.</p>

```
Pabhāte ca catudvāre, nagarassa ṭhapāpayi;
```

```
Nahāpite nahāpake ca, appake ca bahūtathā.
```

<p rend="hangnum">§21.</p>

```
Vatthāni <pb ed="M" n="0.0164" /> gandhamālā ca, annāni madhurāni ca;
```

```
Mahājanatthaṃ bhūmindo, mahājanahite rato.
```

<p rend="hangnum">§22.</p>

```
Paṭiyattāni etāni, sādiyitvā yathāruci;
```

```
Porājānapadāceva thūpaṭhānamupāgamuṃ.
```

<p rend="hangnum">§23.</p>

```
Sumaṇḍitehi nekehi, ṭhānantara vidhānato;
```

```
Ārakkhito amaccehi, yathāṭhānaṃ mahīpati.
```

<p rend="hangnum">§24.</p>

```
Sumaṇḍitāhi nekāhi, devakaññūpamāhi ca;
```

```
Nāṭakīhi paribbuḷho, sumaṇḍita passādhito.
```

<p rend="hangnum">§25.</p>

```
Cattālīsa sahassehi, narehi parivārito;
```

```
Nānā tūriya saṅghuṭṭho, devarāja vilāsavā.
```

<p rend="hangnum">§26.</p>

```
Mahāthūpa patiṭṭhānaṃ, ṭhānāṭhāna vicakkhaṇo;
```

```
Aparaṇhe upāgañchi, nandayanto mahājanaṃ.
```

<p rend="hangnum">§27.</p>

```
Aṭṭhuttarasahassaṃ so, sāṭakāniṭṭhapāpiya;
```

```
Puṭabaddhāni majjhamhi, catupasse tato pana.
```

<p rend="hangnum">§28.</p>

```
Vatthāni rāsīṃkāresi, anekāni mahīpati;
```

```
Madhusappi guḷādīhi ca, maṅgalatthaṃ ṭhapāpayi.
```

<p rend="hangnum">§29.</p>

```
Nānādesehipā’gañchuṃ, bahavo bhikkhavo idha;
```

```
Idha dīpaṭṭhasaṅghassa, kā kathāva idhāgame.
```

<p rend="hangnum">§30.</p>

```
Thero’ sīti sahassāni, bhikkhū ādāya āgamā;
```

```
Rājagahassa sāmantā, indagutto mahāgaṇī.
```

<p rend="hangnum">§31.</p>

```
Sahassāni’sipatanā, bhikkhūnaṃ dvādasā’diya;
```

```
Dhammaseno mahāthero, cetiyaṭhānamāgamā.
```

<p rend="hangnum">§32.</p>

```
Saṭṭhibhikkhusahassāni, ādāya idhamāgamā;
```

```
Pīyadassī mahāthero, jetārāma vihārato.
```

<p rend="hangnum">§33.</p>

```
Vesālī mahāvanato, theroru buddharakkhito;
```

```
Aṭṭhārasa sahassāni, bhikkhū ādāya āgamā.
```

<p rend="hangnum">§34.</p>

```
Kosambī ghositārāmā, theroru dhammarakkhito;
```

```
Tiṃsabhikkhusahassāni, ādāya idha āgamā.
```

<p rend="hangnum">§35.</p>

```
Ādāyujjenīyaṃ <pb ed="M" n="0.0165" /> thero, dakkhiṇa girito yati;
```

```
Cattārīsa sahassāni, agoru saṅgharakkhito.
```

<p rend="hangnum">§36.</p>

```
Bhikkhūnaṃ satasahassaṃ, saṭṭhasahassāni cā’diya;
```

```
Pupphapure’sokarāmā, thero mittiṇṇa nāmako.
```

<p rend="hangnum">§37.</p>

```
Duve satasahassāni, sahassāni asīti ca;
```

```
Bhikkhū gahetvānu’ttiṇṇo, thero kasmiramaṇḍalā.
```

<p rend="hangnum">§38.</p>

```
Cattārīsata sahassāni, sahassāni ca saṭṭhi ca;
```

```
Bhikkhū pallavabhogamhā, mahādevo mahāmatī.
```

<p rend="hangnum">§39.</p>

```
Yonanagarā’lasandāso, yona mahādhammarakkhito;
```

```
Thero tiṃsa sahassāni, bhikkhū ādāya āgamā.
```

<p rend="hangnum">§40.</p>

```
Vañjhāṭavivattaniyā, senāsanā tu uttaro;
```

```
Thero saṭṭhisahassāni, bhikkhū ādāya āgamā.
```

<p rend="hangnum">§41.</p>

```
Cittagutto mahāthero, bodhimaṇḍavihārato;
```

```
Tiṃsa bhikkhusahassāni, ādiyitvā idhāgamā.
```

<p rend="hangnum">§42.</p>

```
Candagutto mahāthero, vanavāsapadesato;
```

```
Āgāsīti sahassāni, ādiyitvā yatī idha.
```

<p rend="hangnum">§43.</p>

```
Sūriyaguttomahāthero, kelāsamhā vihārato;
```

```
Channavuti sahassāni, bhikkhūādāya āgamā.
```

<p rend="hangnum">§44.</p>

```
Bhikkhūnaṃ dīpavāsinaṃ, āgatānañca sabbaso;
```

```
Gaṇanāya paricchedo, porāṇehi na bhāsito.
```

<p rend="hangnum">§45.</p>

```
Samāgatānaṃ sabbesaṃ, bhikkhunaṃ taṃ samāgame;
```

```
Vuttā khīṇāsavāyeva, te channavutikoṭiyo.
```

<p rend="hangnum">§46.</p>

```
Te mahācetiyaṭhānaṃ, parivāretvā yathārahaṃ;
```

```
Majjhe ṭhapetvā okāsaṃ, rañño aṭṭhaṃsu bhikkhavo.
```

<p rend="hangnum">§47.</p>

```
Pavisitvā tahiṃ rājā, bhikkhusaṅghaṃ tathā ṭhitaṃ;
```

```
Disvā pasannacittena, vanditvā haṭṭhamānaso.
```

<p rend="hangnum">§48.</p>

```
Gandhamālāhi pūjetvā, katvāna tipadakkhiṇaṃ;
```

```
Majjhe puṇṇaghaṭaṭhānaṃ, pavisitvā samaṅgalaṃ.
```

<p rend="hangnum">§49.</p>

```
Suvaṇṇakhīle <pb ed="M" n="0.0166" /> paṭimukkaṃ, paribbhamanadaṇḍakaṃ;
```

```
Rājatena kataṃ suddhaṃ, suddhapīti balodayo.
```

<p rend="hangnum">§50.</p>

```
Gāhayitvā amaccena, maṇḍitena sujātinā;
```

```
Abhimaṅgalabhūtena, bhūtabhūtiparāyaṇo.
```

<p rend="hangnum">§51.</p>

```
Mahantaṃ cetiyāvaṭṭaṃ, kāretuṃ katanicchayo;
```

```
Bhamāpayitu māraddho, parikammita bhūmiyaṃ.
```

<p rend="hangnum">§52.</p>

```
Siddhattho nāma nāmena, mahāthero mahiddhiko;
```

```
Tathākarontaṃ rājānaṃ, dīghadassī nivārayi.
```

<p rend="hangnum">§53.</p>

```
‘‘Evaṃ mahantaṃ thūpañca, ayaṃ rājā’rabhissati;
```

```
Thūpe aniṭṭhiteyeva, maraṇaṃ assa hessati.
```

<p rend="hangnum">§54.</p>

```
Bhavissati mahanto ca, thūpoduppaṭisaṅkharo;
```

```
Iti so nāgataṃ passaṃ, mahantattaṃ nivārayi.
```

<p rend="hangnum">§55.</p>

```
Saṅghassa ca anuññāya, thero sambhāvanāyaca;
```

```
Mahantaṃ kattukāmo’pi, gaṇhitvā therabhāsitaṃ.
```

<p rend="hangnum">§56.</p>

```
Therassa upadesena, tassa rājā akārayi;
```

```
Majjhimaṃ cetiyāvaṭṭaṃ, patiṭṭhāpetumiṭṭhikā.
```

<p rend="hangnum">§57.</p>

```
Sovaṇṇarajate ceva, ghaṭe majjheṭṭhapāpayi;
```

```
Aṭṭhaṭṭha aṭṭhitussāho, parivāriya te pana.
```

<p rend="hangnum">§58.</p>

```
Aṭṭhuttarasahassañca, ṭhapāpesi nave ghaṭe;
```

```
Aṭṭhuttare aṭṭhuttare, vatthānaṃ tu sate pana.
```

<p rend="hangnum">§59.</p>

```
Iṭṭhikāpavarā aṭṭha, ṭhapāpesi visuṃ visuṃ;
```

```
Sammatena amaccena, bhūsitena anekadhā.
```

<p rend="hangnum">§60.</p>

```
Tato ekaṃ gāhayitvā, nānāmaṅgalasaṅkhate;
```

```
Puritthimadisābhāge, paṭhamaṃ maṅgalitthikaṃ.
```

<p rend="hangnum">§61.</p>

```
Patiṭṭhāpesi sakkaccaṃ, manuññe gandhakaddame;
```

```
Jātisumana pupphesu, pūjitesu tahiṃ pana.
```

<p rend="hangnum">§62.</p>

```
Ahosi puthavīkampo, sesā sattāpi sattahi;
```

```
Pattiṭṭhāpesa’ maccehi, maṅgalāni ca kārayi.
```

<p rend="hangnum">§63.</p>

```
Evaṃ <pb ed="M" n="0.0167" /> asāḷhamāsassa, sukkapakkhe’bhisammate;
```

```
Uposathe pannarase, patiṭṭhāpesi iṭṭhikā.
```

<p rend="hangnum">§64.</p>

```
Catuddisaṃ ṭhite tattha, mahāthere anāsave;
```

```
Vanditvā pūjayitvā ca, suppatito kamena so.
```

<p rend="hangnum">§65.</p>

```
Pubbuttaraṃ disaṃ gantvā, piyadassiṃ anāsavaṃ;
```

```
Vanditvāna mahātheraṃ, aṭṭhāsi tassa santike.
```

<p rend="hangnum">§66.</p>

```
Maṅgalaṃ tattha vaḍḍhento, tassa dhammamabhāsiso;
```

```
Therassa desanā tassa, janassā’hosi sātthikā.
```

<p rend="hangnum">§67.</p>

```
Cattālīsasahassānaṃ, dhammābhisamayo ahu;
```

```
Cattālīsasahassānaṃ, sotāpattiphalaṃ ahu.
```

<p rend="hangnum">§68.</p>

```
Sahassaṃ sakadāgāmi, anāgāmi ca tattakā;
```

```
Sahassaṃyeva arahanto, tattha’hesuṃ gihījanā.
```

<p rend="hangnum">§69.</p>

```
Aṭṭhārasasahassāni, bhikkhūbhikkhuniyo pana;
```

```
Cuddaseva sahassāni, arahatte patiṭṭhayuṃ.
```

<p rend="hangnum">§70.</p>

```
Evampapasannamatimā ratanattayamhi,
```

```
Cāgāmimuttamanasājanatāhi tena;
```

```
Lokatthasiddhi paramā bhavatīti ñatvā,
```

```
Saddhādinekaguṇayoga ratiṃ kareyyāti.
```

Sujanappasādasaṃ vegatthāya kate mahāvaṃse

Thūpārambho nāma

Ekūnatiṃsatimo paricchedo.

### Tiṃsatima pariccheda

#### Dhātugabbharacano

<p rend="hangnum">§1.</p>

```
Vanditvāna <pb ed="M" n="0.0168" /> mahārājā, sabbaṃ saṅghaṃ nimantayi;
```

```
‘‘Yāvacetiyaniṭṭhānā, bhikkhaṃ gaṇhatha me’’iti.
```

<p rend="hangnum">§2.</p>

```
Saṅgho taṃ nādhivāsesi, anupubbena so pana;
```

```
Yāvanto yāva sattāhaṃ, sattāhamadhivāsanaṃ.
```

<p rend="hangnum">§3.</p>

```
Alattho’paḍḍhabhikkhūhi, te laddhā sumano’va so;
```

```
Aṭṭhārasasu ṭhānesu, thūpaṭhānasamantato.
```

<p rend="hangnum">§4.</p>

```
Maṇḍape kārayitvāna, mahādānaṃ pavattayi;
```

```
Satthāhaṃ tattha saṅghassa, tato saṅghaṃ vissajjayi.
```

<p rend="hangnum">§5.</p>

```
Tato bheriṃ carāpetvā, iṭṭhakā vaḍḍhakī lahuṃ;
```

```
Sannipātesi te āsuṃ, pañcamattasatāni hi.
```

<p rend="hangnum">§6.</p>

```
Kathaṃ karissasi ne’ko, pucchito āha bhūpati;
```

```
‘‘Pessiyānaṃ sataṃ laddhā, paṃsūnaṃ sakaṭaṃ ahaṃ.
```

<p rend="hangnum">§7.</p>

```
Khepayissāmi ekkā’haṃ, taṃ rājā paṭibāhayi;
```

```
Tato upaḍḍhupaḍḍhañca, paṃsū dve ammaṇāni ca.
```

<p rend="hangnum">§8.</p>

```
Āhaṃsu rājā paṭibāhi, caturo tepi vaḍḍhakī;
```

```
Atheko paṇḍito byatto, vaḍḍhakī āha bhūpatiṃ.
```

<p rend="hangnum">§9.</p>

```
‘‘Udukkhale koṭṭayitvā, ahaṃ suppehi vaṭṭitaṃ;
```

```
Piṃsāpayitvā nisade, etaṃ paṃsūnamammaṇaṃ.
```

<p rend="hangnum">§10.</p>

```
Iti vutto anuññāsi, tiṇādinetthano siyuṃ;
```

```
Cetiyamhīti bhūmindo, indatulyaparakkamo.
```

<p rend="hangnum">§11.</p>

```
‘‘Kaṃ saṇṭhānaṃ cetiyaṃ taṃ, karissasi tuvaṃ iti;
```

```
Pucchitaṃ taṃkhaṇaṃyeva, vissakammo tamāvisi.
```

<p rend="hangnum">§12.</p>

```
Sovaṇṇapātiṃ to yassa, purāpetvāva vaḍḍhakī;
```

```
Pāṇinā vārimādāya, vāripiṭṭhiyamāhanī.
```

<p rend="hangnum">§13.</p>

```
Phalika <pb ed="M" n="0.0169" /> lolasadisaṃ, mahāphubbuḷamuṭṭhahi;
```

```
Āhī’disaṃ karissati, tussitvāna’ssa bhūpati.
```

<p rend="hangnum">§14.</p>

```
Sahassagghaṃ vatthayugaṃ, tathā’laṅkāra pādukā;
```

```
Kahāpanāni dvādasa-sahassāni ca dāpapi.
```

<p rend="hangnum">§15.</p>

```
‘‘Iṭṭhakā āhārāpessaṃ, apīḷento kathaṃ nare’’;
```

```
Iti rājā vicintesi, rattiṃñatvāna taṃ marū.
```

<p rend="hangnum">§16.</p>

```
Cetiyassa catuddhāre, āharitvāna iṭṭhakā;
```

```
Rattiṃ rattiṃ ṭhapayiṃsu, ekekāhapahonakā.
```

<p rend="hangnum">§17.</p>

```
Taṃ sutvā sumanorājā, cetiye kammamārabhi;
```

```
Amūlamettha kammañca, na kātabbanti ñāpayi.
```

<p rend="hangnum">§18.</p>

```
Ekekasmiṃ duvārasmiṃ, ṭhapāpesi kahāpaṇe;
```

```
Soḷasasatasahassāni, vatthānisu bahūni ca.
```

<p rend="hangnum">§19.</p>

```
Vividhañca alaṅkāraṃ, khajjaṃbhojjaṃ sapānakaṃ;
```

```
Gandhamālāguḷādica, mukhavāsakapañcakaṃ.
```

<p rend="hangnum">§20.</p>

```
‘‘Yathārucitaṃ gaṇhantu, kammaṃ katvā yathāruciṃ;
```

```
Te tatheva apekkhitvā, adaṃsu rājakammikā.
```

<p rend="hangnum">§21.</p>

```
Thūpakammasahāyattaṃ, eko bhikkhunikāmayaṃ;
```

```
Mattikāpiṇḍamādāya, attanā abhisaṅkhataṃ.
```

<p rend="hangnum">§22.</p>

```
Gantvāna cetiyaṭṭhānaṃ, vaḍḍhetvā rājakammike;
```

```
Adāsi taṃ vaḍḍhakissa, gaṇhantoyeva jāniso.
```

<p rend="hangnum">§23.</p>

```
Tassā kāraṃ viditvāna, tatthāhosi kutūhalaṃ;
```

```
Kamena rājā sutvāna, āgato pucchi vaḍḍhakī.
```

<p rend="hangnum">§24.</p>

```
Deva ekena hatthena, pupphānā’dāya bhikkhavo;
```

```
Ekena mattikāpiṇḍaṃ, denti mayhaṃ ahaṃ pana.
```

<p rend="hangnum">§25.</p>

```
Ayaṃ āgantuko bhikkhu, ayaṃ nevāsiko iti;
```

```
Jānāminevā’ti vaco, sutvā rājāsamappayi.
```

<p rend="hangnum">§26.</p>

```
Ekobalatthaṃ dassetuṃ, mattikā dāyakaṃ yatiṃ;
```

```
So balatassa dassesi, so taṃ rañño nivedayi.
```

<p rend="hangnum">§27.</p>

```
Jātimakulakumbheso<pb ed="M" n="0.0170" />, mahābodhaṅgaṇe tayo;
```

```
Ṭhapāpetvā balatthena, rājā dāpesi bhikkhuno.
```

<p rend="hangnum">§28.</p>

```
Ajānitvā pūjayitvā, ṭhitasse’tassa bhikkhuno;
```

```
Balattho taṃ nivedesi, tadā taṃ jāni so yati.
```

<p rend="hangnum">§29.</p>

```
Kelivāte janapade, piyaṅgallanivāsiko;
```

```
Thero cetiyakammasmiṃ, sahāyattaṃ nikāmayaṃ.
```

<p rend="hangnum">§30.</p>

```
Tassitthikāvaḍḍhakissa, ñātako idha āgato;
```

```
Tassiṭṭhikā samattena, ñāto katvāna iṭṭhakaṃ.
```

<p rend="hangnum">§31.</p>

```
Kammiyevaḍḍhayitvāna, vaḍḍhakissa adāsitaṃ;
```

```
So taṃ tattha niyojesi, kolāhalamahosi ca.
```

<p rend="hangnum">§32.</p>

```
Rājā sutvāva’ taṃ āha, ‘‘ñātuṃ sakkā tamiṭṭhikaṃ’’;
```

```
Jānantopi na sakkāti, rājānaṃ āha vaḍḍhakī.
```

<p rend="hangnum">§33.</p>

```
‘‘Jānāsi taṃ tvaṃ theraṃti’’,
```

```
Vutto āmā’’ti bhāsito;
```

```
Taṃ ñāpanatthaṃ appesi,
```

```
Balatthaṃ tassa tūpati.
```

<p rend="hangnum">§34.</p>

```
Balattho tena taṃ ñatvā, rājānuññāyupāgato;
```

```
Kaṭṭhahālapariveṇe, theraṃ passiya mantiya.
```

<p rend="hangnum">§35.</p>

```
Therassa magamanāhañca, gatiṭhānañca jāniya;
```

```
‘‘Tumhehi saha gacchāmi, sakaṃ gāmaṃ’’nti bhāsiya.
```

<p rend="hangnum">§36.</p>

```
Rañño sabbaṃ nivedesi, rājā tassa adāpayi;
```

```
Vatthayugaṃ sahassagghaṃ, mahagghaṃ rattakambalaṃ.
```

<p rend="hangnum">§37.</p>

```
Sāmaṇake parikkhāre, bahuke sakkharampi ca;
```

```
Sugandha telanāḷiñca, dāpetvā anusāsitaṃ.
```

<p rend="hangnum">§38.</p>

```
Therena saha gantvā so, dissante piyagallake;
```

```
Theraṃ sītāya chāyāya, sodakāya nisīdiya.
```

<p rend="hangnum">§39.</p>

```
Sakkharapāṇakaṃ datvā, pāde telena makkhiya;
```

```
Upāhanāni yojetvā, parikkhāre upānayi.
```

<p rend="hangnum">§40.</p>

```
Kulūpagassa <pb ed="M" n="0.0171" /> therassa, gahitā me ime mayā;
```

```
Vatthayugaṃtu puttassa, sabbe tāni dadāmi vo.
```

<p rend="hangnum">§41.</p>

```
Iti vatvāna datvā te, gahetvā gacchato pana;
```

```
Vanditvā rājavacasā, rañño sandesamāha so.
```

<p rend="hangnum">§42.</p>

```
Mahāthūpe kayiramāne, satiyākammakārakā;
```

```
Anekasaṅkhāhi janā, pasannā sugatiṃ gatā.
```

<p rend="hangnum">§43.</p>

```
Cittappasādamattena, sugate gatiuttamā;
```

```
Labbhatīti viditvāna, thūpapūjaṃ kare budho.
```

<p rend="hangnum">§44.</p>

```
Ettheva bhatiyā kammaṃ, karitvā itthiyo duve;
```

```
Tāvatiṃsamhi nibbattā, mahāthūpamhi niṭṭhite.
```

<p rend="hangnum">§45.</p>

```
Āvajjitvā pubbakammaṃ, diṭṭhakammaphalā ubho;
```

```
Gandhamālā’diyitvāna, thūpaṃ pūjetumāgatā.
```

<p rend="hangnum">§46.</p>

```
Gandhamālāhi pūjetvā, cetiyaṃ abhivandisuṃ;
```

```
Tasmiṃ khaṇe bhātivaṅka-vāsī thero mahāsivo.
```

<p rend="hangnum">§47.</p>

```
Rattibhāge mahāthūpaṃ, vandissāmīti āgato;
```

```
Tādisvāna mahāsatta-paṇṇirukkhama passito.
```

<p rend="hangnum">§48.</p>

```
Adassayitvā attānaṃ, passaṃ sampattimabbhutaṃ;
```

```
Ṭhatvā tāsaṃ vandanāya, pariyosāne apucchitaṃ.
```

<p rend="hangnum">§49.</p>

```
‘‘Bhāsate sakalo dīpo,
```

```
Dehobhāsena vo idha;
```

```
Kinnukammaṃ karitvāna,
```

```
Devalokaṃ ito gatā.
```

<p rend="hangnum">§50.</p>

```
Mahāthūpe kataṃ kammaṃ, tassa āhaṃsu devatā;
```

```
Evaṃ tathāgate heva, pasādo hi mahapphalo.
```

<p rend="hangnum">§51.</p>

```
Pupphadhānattayaṃ thūpe, iṭṭhikāhi citaṃ citaṃ;
```

```
Samaṃ pathaviyā katvā, iddhimanto’va sīdayuṃ.
```

<p rend="hangnum">§52.</p>

```
Nava vāre citaṃ sabbaṃ, evaṃ osīdayiṃsu te;
```

```
Atha rājā bhikkhusaṅgha-sannipāta makārayi.
```

<p rend="hangnum">§53.</p>

```
Tatthāsītisahassāni<pb ed="M" n="0.0172" />, sannipātamhi bhikkhavo;
```

```
Rājā saṅghamupāgamma, pūjetvā abhivandiya.
```

<p rend="hangnum">§54.</p>

```
Iṭṭhakosidanehetuṃ, pucchi saṅgho viyākari;
```

```
‘‘No sīdanatthaṃ thūpassa, iddhimantehi bhikkhūhi.
```

<p rend="hangnum">§55.</p>

```
Kataṃ etaṃ mahārāja, na idāni karissate;
```

```
Aññathattamakatvā taṃ, mahāthūpaṃ samāpaya.
```

<p rend="hangnum">§56.</p>

```
Taṃ sutvā sumano rājā, thūpakammamakārayi;
```

```
Pupphādhānesu dasasu, iṭṭhikā dasakoṭiyo.
```

<p rend="hangnum">§57.</p>

```
Bhikkhusaṅgho sāmaṇere, uttaraṃ sumanampi ca;
```

```
‘‘Cebhiya dhātugabbhatthaṃ, pāsāṇe meghavaṇṇake.
```

<p rend="hangnum">§58.</p>

```
Āharathā’’ti yojesi, te gantvā uttaraṃ kuruṃ;
```

```
Asīti ratanāyāma, vitthāre ravibhāsure.
```

<p rend="hangnum">§59.</p>

```
Aṭṭhaṅgulāni bahale, gaṇṭhipupphanibhe subhe;
```

```
Chameghavaṇṇapāsāṇe, āhariṃsu khaṇetato.
```

<p rend="hangnum">§60.</p>

```
Pupphadhānassa upari, majjhe ekaṃ nipātiya;
```

```
Catupassamhi caturo, mañjūsaṃ viya yojiya.
```

<p rend="hangnum">§61.</p>

```
Ekaṃ pidhānakatthāya, disābhāge puratthime;
```

```
Adassanaṃ karitvā te, ṭhapayiṃsu mahiddhikā.
```

<p rend="hangnum">§62.</p>

```
Majjhamhi dhātugabbhassa, tassa rājā akārayi;
```

```
Ratanamayaṃ bodhirukkhaṃ, sabbākāramanoramaṃ.
```

<p rend="hangnum">§63.</p>

```
Aṭṭhārasa rataniko, khandho sākhāssa pañca ca;
```

```
Pavālamayamūlo so, indanīle patiṭṭhito.
```

<p rend="hangnum">§64.</p>

```
Susuddharajatakkhandho, maṇipattehi sobhito;
```

```
Hemamayapaṇḍupatta, phalo pavāḷaaṅkuro.
```

<p rend="hangnum">§65.</p>

```
Atha maṅgalikā tassa, khandhe pupphalatāpi ca;
```

```
Catuppadānaṃ pantīdha, haṃsapanti ca sobhanā.
```

<p rend="hangnum">§66.</p>

```
Uddhaṃ cāruvitānante, muttā kiṃ kiṇijālakā;
```

```
Suvaṇṇa ghaṇṭāpantīdha, dāmāni ca tahiṃ tahiṃ.
```

<p rend="hangnum">§67.</p>

```
Vitāna <pb ed="M" n="0.0173" /> catukoṇamhi, muttādāmakalāpako;
```

```
Navasata sahassaggho, eke ko asilambito.
```

<p rend="hangnum">§68.</p>

```
Ravicandatāra rūpāni, nānāpadumakāni ca;
```

```
Ratanehi katāneva, dhitāne appitāna’yuṃ.
```

<p rend="hangnum">§69.</p>

```
Aṭṭhuttarasahassāni, vattāni vividhāni ca;
```

```
Mahagghanānāraṅgāni, vitāne lambitāna’yuṃ.
```

<p rend="hangnum">§70.</p>

```
Bodhiṃ parikkhipitvāna, nānāratanavedikā;
```

```
Mahāmalaka muttāhi, santhāretu tadantare.
```

<p rend="hangnum">§71.</p>

```
Nānāratana pupphānaṃ, catugandhūdakassa ca;
```

```
Puṇṇā puṇṇaghaṭapanti, bodhimūle katāna’yuṃ.
```

<p rend="hangnum">§72.</p>

```
Bodhi pācina paññatte, pallaṅkekoṭiagghake;
```

```
Sovaṇṇa buddhapaṭimaṃ, nisīdāpesi bhāsuraṃ.
```

<p rend="hangnum">§73.</p>

```
Sarīrāvayavātassā, paṭimāya yathārahaṃ;
```

```
Nānāvaṇṇehi ratanehi, katā surucirā ahuṃ.
```

<p rend="hangnum">§74.</p>

```
Mahābrahmā ṭhito tattha, rājatacchatta dhārako;
```

```
Vijayuttarasaṅkhena, sakko ca abhisekado.
```

<p rend="hangnum">§75.</p>

```
Viṇāhattho pañcasikho, kāḷanāgo sanāṭiko;
```

```
Sahassahattho māro ca, sahattīsaha kiṃkaro.
```

<p rend="hangnum">§76.</p>

```
Pācinapallaṅkanibhā, tīsu sesadisāsu ca;
```

```
Koṭikoṭidhanagghā ca, pallaṅkā atthatā ahuṃ.
```

<p rend="hangnum">§77.</p>

```
Bodhiṃ ussisake katvā, nānāratanamaṇḍitaṃ;
```

```
Koṭi dhanagghakaṃyeva, paññattaṃ sayanaṃ ahu.
```

<p rend="hangnum">§78.</p>

```
Sattasattāha ṭhānesu, tattha tattha yathārahaṃ;
```

```
Adhikāre akāresi, brahmayācanameva ca.
```

<p rend="hangnum">§79.</p>

```
Dhammacakkappavattañca, yasapabbajanampi ca;
```

```
Bhaddavaggiya pabbajjaṃ, jaṭilānaṃ damanampi ca.
```

<p rend="hangnum">§80.</p>

```
Bimbisārāgamañcāpi<pb ed="M" n="0.0174" />, rājagehappavesanaṃ;
```

```
Veḷuvanassagahanaṃ, asītisāvake tathā.
```

<p rend="hangnum">§81.</p>

```
Kapila vatthugamanaṃ, tathā ratana caṅkamaṃ;
```

```
Rāhulānandapabbajjaṃ, gahaṇaṃ jetavanassa ca.
```

<p rend="hangnum">§82.</p>

```
Ambamūle pāṭihīraṃ, tāvatiṃsamhi desanaṃ;
```

```
Devorohaṇapāṭihīraṃ, therapañhasamāgamaṃ.
```

<p rend="hangnum">§83.</p>

```
Mahāsamaya suttantaṃ, rāhulovādamevaca;
```

```
Mahāmaṅgalasuttañca, dhanapālasamāgamaṃ.
```

<p rend="hangnum">§84.</p>

```
Āḷavakaṅgulimāla, apalāladamanampi ca;
```

```
Pārāyanakasamitiṃ, āyuvossajjanaṃ tathā.
```

<p rend="hangnum">§85.</p>

```
Sūkaramaddavaggāhaṃ, siṅgīvaṇṇayugassa ca;
```

```
Pasannodakapānañca, parinibbāna meva ca.
```

<p rend="hangnum">§86.</p>

```
Devamanussa paridevaṃ, therena pādavandanaṃ;
```

```
Dahanaṃ agginibbānaṃ, tattha sakkāra meva ca.
```

<p rend="hangnum">§87.</p>

```
Dhātuvitaṅga doṇena, pasādajanakāni ca;
```

```
Yebhuyyena akāresi, jātakāni sujātimā.
```

<p rend="hangnum">§88.</p>

```
Vessantara jātakantu, vitthārena akārayi;
```

```
Kusināpurato yāva, bodhimanti tatheva ca.
```

<p rend="hangnum">§89.</p>

```
Catuddisaṃ te cattāro, mahārājā ṭhitā ahuṃ;
```

```
Tettiṃsadeva puttā ca, bāttiṃsa ca kumāriyo.
```

<p rend="hangnum">§90.</p>

```
Yakkhasenāpatiaṭṭha, vīsati ca tato pari;
```

```
Añjalīpaggahādevā, pupphapuṇṇaghaṭā tato.
```

<p rend="hangnum">§91.</p>

```
Naccakā devatāceva, tūriyavādaka devatā;
```

```
Ādāsagāhakā devā, pupphasākhā dharā tathā.
```

<p rend="hangnum">§92.</p>

```
Padumādigāhakā devā, aññe devā ca nekadhā;
```

```
Ratanagghiya panti ca, dhammacakkāna meva ca.
```

<p rend="hangnum">§93.</p>

```
Khaggadharādevapanti, devāpātidharā tathā;
```

```
Tesaṃ sīse pañcahatthā, gandhatelassa pūritā.
```

<p rend="hangnum">§94.</p>

```
Dukūlavaṭṭikā <pb ed="M" n="0.0175" /> panti, sadāpañjalitā ahu;
```

```
Phalikagghiye catukkaṇṇe, ekeko ca mahāmaṇi.
```

<p rend="hangnum">§95.</p>

```
Suvaṇṇamaṇi muttānaṃ, rāsiyo vajirassa ca;
```

```
Catukkaṇṇesu cattāro, kathā’hesuṃ pabhassarā.
```

<p rend="hangnum">§96.</p>

```
Medavaṇṇakapāsāṇa, bhittiyaṃyeva ujjalā;
```

```
Vijjātā appitā āsuṃ, dhātugabbhevibhūsitā.
```

<p rend="hangnum">§97.</p>

```
Rūpakānettasabbāni, dhātugabbhe manorame;
```

```
Ghanakoṭṭi mahemassa, kārāpesi mahīpati.
```

<p rend="hangnum">§98.</p>

```
Kammādhiṭṭhāyako ettha, sabbaṃ saṃvidahi imaṃ;
```

```
Indagutto mahāthero, chaḷabhiñño mahāmatī.
```

<p rend="hangnum">§99.</p>

```
Sabbaṃ rājiddhiyā etaṃ, devatānañca iddhiyā;
```

```
Iddhiyā ariyānañca, asambādhaṃ patiṭṭhitaṃ.
```

<p rend="hangnum">§100.</p>

```
Niṭṭhantaṃ sugatañca pūjiyatamaṃ lokuttamaṃ nittamaṃ;
```

```
Dhātu tassa vicuṇṇitaṃ janahitaṃ āsiṃsatā pūjiya;
```

```
Puññaṃ taṃ samamicca’cecca matimā saddhāguṇalaṅkato;
```

```
Tiṭṭhantaṃ sugataṃ viya’ssa munino dhātu ca sambūjaye.
```

Sujanappasādasaṃvegatthāya kate mahāvaṃse

Dhātugabbharacano nāma

Tiṃsatimo paricchedo.

### Ekatiṃsatima pariccheda

#### Dhātunidhānaṃ

<p rend="hangnum">§1.</p>

```
Dhātugabbhamhi <pb ed="M" n="0.0176" /> kammāni, niṭṭhāpetvā arindamo;
```

```
Sannipātaṃ kārayitvā, saṅghassa idhamabravi.
```

<p rend="hangnum">§2.</p>

```
Dhātugabbhamhi kammāni, mayā niṭṭhāpi tāni hi;
```

```
Suve dhātuṃ nidhessāmi, bhante jānātha dhātuyo’’.
```

<p rend="hangnum">§3.</p>

```
Idaṃ vatvā mahārājā, nagaraṃ pāvisī tato;
```

```
Dhātu āharakaṃ bhikkhuṃ, bhikkhusaṅgho vicintiya.
```

<p rend="hangnum">§4.</p>

```
Soṇuttaraṃ nāmayatiṃ, pūjāpariveṇavāsi kaṃ;
```

```
Dhātāharaṇa kammamhi, chaḷabhiññaṃ niyojayi.
```

<p rend="hangnum">§5.</p>

```
Cārikaṃ caramānamhi, nāthe lokahitāyahi;
```

```
Nanduttaro’ti nāmena, gaṅgātīramhi māṇavo.
```

<p rend="hangnum">§6.</p>

```
Nimantetvā’bhisambuddhaṃ, saha saṅghaṃ abhojayi;
```

```
Satthāpayogapaṭṭhāne, sasaṅghonāvamāruhi.
```

<p rend="hangnum">§7.</p>

```
Tattha bhaddajithero tu, chaḷabhiñño mahiddhiko;
```

```
Jalapakkhalitaṭṭhānaṃ, disvā bhikkhū idaṃ vadī.
```

<p rend="hangnum">§8.</p>

```
‘‘Mahā panādabhūtena, mayā vutto suvaṇṇayo;
```

```
Pāsādo patito ettha, pañcavīsatiyojako.
```

<p rend="hangnum">§9.</p>

```
Taṃ pāpuṇitvā gaṅgāya, jalaṃ pakkhili taṃ idha;
```

```
Bhikkhū asaddahantā taṃ, satthuno taṃ nivedayuṃ.
```

<p rend="hangnum">§10.</p>

```
Satthā’ha ‘‘kaṅkhaṃ bhikkhunaṃ, vinodehī’’tisotato;
```

```
Ñāpetuṃ brahmaloke’pi, vasavattisamattha taṃ.
```

<p rend="hangnum">§11.</p>

```
Iddhiyā nabhamuggantvā, sattatālasame ṭhito;
```

```
Dūssathūpaṃ brahmaloke, ṭhapetvā vaḍḍhite kare.
```

<p rend="hangnum">§12.</p>

```
Idhā’netvā <pb ed="M" n="0.0177" /> dassayitvā, janassa puna taṃ tahiṃ;
```

```
Ṭhapayitvā yathāṭhāne, iddhiyā gaṅgāmāgato.
```

<p rend="hangnum">§13.</p>

```
Pādaṅguṭṭhena pāsādaṃ, gahetvā thupikāyaso;
```

```
Ussāpetvāna dassetvā, janassa khipi taṃ tahiṃ.
```

<p rend="hangnum">§14.</p>

```
Nanduttaro māṇavako, disvā taṃ pāṭihāriyaṃ;
```

```
Parāyattamahaṃ dhātuṃ, pahuānayituṃ siyaṃ.
```

<p rend="hangnum">§15.</p>

```
Iti patthayi tenetaṃ, saṅgho soṇuttaraṃ yatiṃ;
```

```
Tasmiṃ kamme niyojesi, soḷasavassikaṃ api.
```

<p rend="hangnum">§16.</p>

```
‘‘Āharāmi kuto dhātuṃ’’, iti saṅghamapucchiso;
```

```
Kathesi saṅgho therassa, tassa tā dhātuyo iti.
```

<p rend="hangnum">§17.</p>

```
‘‘Parinibbāna mañcamhi, nipanno loka nāyako;
```

```
Dhātūhipilokahi taṃ, kātuṃ devinda mabruvi.
```

<p rend="hangnum">§18.</p>

```
Devinda’ṭṭhasu doṇesu, mama sāriradhāthusu;
```

```
Ekaṃ doṇaṃ rāmagāme, koḷiyehi ca sakkataṃ.
```

<p rend="hangnum">§19.</p>

```
Nāgalokaṃ tato nitaṃ, tato nāgehi sakkataṃ;
```

```
Laṃkādipe mahāthūpe, nidhānāya bhavissati.
```

<p rend="hangnum">§20.</p>

```
Mahākassapattheropi, dīghadassī mahāyati;
```

```
Dhammāsoka narindena, dhātuvitthārakārako.
```

<p rend="hangnum">§21.</p>

```
Rājagahassa sāmante, raññā ajātasattunā;
```

```
Kārāpento mahādhātuṃ, nidhānaṃ sādhu saṅkhataṃ.
```

<p rend="hangnum">§22.</p>

```
Satta doṇāni dhātūnaṃ, āharitvāna kārayi;
```

```
Rāmagāmamhi doṇantu, sattucittaññuna’ggahi.
```

<p rend="hangnum">§23.</p>

```
Mahādhātunidhānaṃ taṃ, dhammāsokopi bhūpati;
```

```
Passitvā aṭṭhamaṃ doṇaṃ, āṇāpetuṃmakiṃ akā.
```

<p rend="hangnum">§24.</p>

```
Mahāthūpe nidhānatthaṃ, vihitaṃ taṃ jineni’ti;
```

```
Dhammāsokaṃ nivāresuṃ, tattha khiṇāsavāyati.
```

<p rend="hangnum">§25.</p>

```
Rāmagāmamhi thūpotu, gaṅgātīre kato tato;
```

```
Bhijjigaṅgāya oghena, sotu dhātu karaṇḍako.
```

<p rend="hangnum">§26.</p>

```
Samuddaṃ <pb ed="M" n="0.0178" /> pavisitvāna, dvidhā bhinne jale tahiṃ;
```

```
Nānāratanapiṭṭhamhi, aṭṭhārasmiṃ samākulo.
```

<p rend="hangnum">§27.</p>

```
Nāgā disvā karaṇḍaṃ taṃ, kāḷanāgassa rājino;
```

```
Mañjerikanāgabhavanaṃ, upagamma nivedayuṃ.
```

<p rend="hangnum">§28.</p>

```
Dasakoṭisahassehi, gantvā nāgehi so tahiṃ;
```

```
Dhātū tā abhipūjento, netvāna bhavanaṃ sakaṃ.
```

<p rend="hangnum">§29.</p>

```
Sabbaratanamayaṃ thūpaṃ, tassoparigharaṃ tathā;
```

```
Māpetvā saha nāgehi, sadā pūjesi sādaro.
```

<p rend="hangnum">§30.</p>

```
Ārakkhāmahatī tattha, gantvā dhātuidhānaya;
```

```
Suve dhātunidhānañhi, bhūmipālo karissati’’.
```

<p rend="hangnum">§31.</p>

```
Iccevaṃ saṅghavacanaṃ, sutvā sādhūti so pana;
```

```
Pattabbakālaṃ pekkhanto, pariveṇa magāsakaṃ.
```

<p rend="hangnum">§32.</p>

```
Bhavissati suve dhātu, nidhānanti mahīpati;
```

```
Cāresi nagare bheriṃ, sabba kiccaṃ vidhāya taṃ.
```

<p rend="hangnum">§33.</p>

```
Nagaraṃ sakalañceva, idhāgāmiñca añjasaṃ;
```

```
Alaṅkārayi sakkaccaṃ, nagare ca vibhūsayi.
```

<p rend="hangnum">§34.</p>

```
Sakko devānamindo ca, laṃkādīpamasesakaṃ;
```

```
Āmantetvā vissakammaṃ, alaṅkārayinekadhā.
```

<p rend="hangnum">§35.</p>

```
Nagarassa catudvāre, vattabhattaṃhi nekadhā;
```

```
Mahājanopabhogatthaṃ, ṭhapāpesi narādhipo.
```

<p rend="hangnum">§36.</p>

```
Uposathe pannarase, aparanhe sumānaso;
```

```
Paṇḍito rājakiccesu, sabbālaṅkāra maṇḍito.
```

<p rend="hangnum">§37.</p>

```
Sabbāhi nāṭakatthīhi, yodhehi sāyudhehi ca;
```

```
Mahatā ca baloghena, hatthivā jirathehi ca.
```

<p rend="hangnum">§38.</p>

```
Nānāvidhavibhūsehi, sabbato parivārito;
```

```
Āruyha surathaṃ aṭṭhā, suseta ca susindhavaṃ.
```

<p rend="hangnum">§39.</p>

```
Bhūsitaṃ kaṇḍūlaṃ hatthiṃ, kāretvā puratosubhaṃ;
```

```
Suvaṇṇacaṅgoṭadharo, sotacchattassa heṭṭhāto.
```

<p rend="hangnum">§40.</p>

```
Aṭṭhuttara <pb ed="M" n="0.0179" /> sahassāni, nāgaranāriyo subhā;
```

```
Supuṇṇaghaṭabhūsāyo, taṃ raṭṭhaṃ parivārayuṃ.
```

<p rend="hangnum">§41.</p>

```
Nānāpupphasamuggāni, tatheva daṇḍadīpikā;
```

```
Tattakā tattakā eva, dhārayitvāna itthiyo.
```

<p rend="hangnum">§42.</p>

```
Aṭṭhuttara sahassāni, dārakā samalaṅkatā;
```

```
Gahetvā parivāresuṃ, nānāvaṇṇadhaje subhe.
```

<p rend="hangnum">§43.</p>

```
Nānātūriyaghosehi, anekehi tahiṃ tahiṃ;
```

```
Hatthasarathasaddehi, bhijjante viya bhūtale.
```

<p rend="hangnum">§44.</p>

```
Yanto mahāmeghavanaṃ, siriyā so mahāyaso;
```

```
Yante’va nandanavanaṃ, devarājā asobhatha.
```

<p rend="hangnum">§45.</p>

```
Rañño niggamanārambhe, mahātūriya ravaṃpure;
```

```
Pariveṇe nisinno’va, sutvā soṇuttaro yati.
```

<p rend="hangnum">§46.</p>

```
Nimujjitvā puthuviyā, gantvāna nāgamandiraṃ;
```

```
Nāgarājassa purato, tattha pātūrahulahuṃ.
```

<p rend="hangnum">§47.</p>

```
Vuṭṭhāya abhivādetvā, pallaṅke taṃ nivesīla;
```

```
Sakkaritvāna nāgindo, pucchi āgata desakaṃ.
```

<p rend="hangnum">§48.</p>

```
Tasmiṃ vutte athopucchi, therāgamanakāraṇaṃ;
```

```
Patvā’dhikāraṃ sabbaṃ so, saṅgha sandesa mabruvi.
```

<p rend="hangnum">§49.</p>

```
Mahāthūpe nidhānatthaṃ, buddhena vihitā idha;
```

```
Tava hatthagatā dhātu, dehitā kira me tuvaṃ.
```

<p rend="hangnum">§50.</p>

```
Taṃ sutvā nāgarājāso, atīva domanassi to;
```

```
‘‘Pahū ayañhi samaṇo, balakkārena gaṇhituṃ.
```

<p rend="hangnum">§51.</p>

```
Tasmā aññattha netabbā, dhātuyo’’iti cintiya;
```

```
Tattha ṭhitaṃ bhāgineyyaṃ, ākārena nivedayi.
```

<p rend="hangnum">§52.</p>

```
Nāmena vāsuladatto, jānitvā tassa iṅgitaṃ;
```

```
Gantvā taṃ cetiyagharaṃ, gilitvāna karaṇḍakaṃ.
```

<p rend="hangnum">§53.</p>

```
Sinerupādaṃ <pb ed="M" n="0.0180" /> gantvāna, kuṇḍalāvaṭṭakosayi;
```

```
Tiyojanasataṃ dīgho, bhogoyojanavaṭṭavā.
```

<p rend="hangnum">§54.</p>

```
Anekāni sahassāni, māpetvāna phaṇāni ca;
```

```
Dhūpāyati pajjalati, sayitvā so mahiddhiko.
```

<p rend="hangnum">§55.</p>

```
Anekāni sahassāni, attanā sadise ahi;
```

```
Māpayitvā sayāpesi, samantā parivārite.
```

<p rend="hangnum">§56.</p>

```
Bahū devā ca nāgā ca, osariṃsu tahiṃ tadā;
```

```
‘‘Yuddhaṃ ubhinnaṃ nāgānaṃ, pasissāma mayaṃ’’iti.
```

<p rend="hangnum">§57.</p>

```
Mātulo bhāgineyyena, haṭātā dhātuyo iti;
```

```
Ñatvā’naha theraṃ taṃ, dhātunatthi me santike iti.
```

<p rend="hangnum">§58.</p>

```
Āditoppabhutithero, tāsaṃ dhātūnamāgamaṃ;
```

```
Vatvāna nāgarājaṃ taṃ, ‘‘dehi dhātū’’ti abruvi.
```

<p rend="hangnum">§59.</p>

```
Aññathā saññāpetuṃ taṃ, theraṃ so uragādhipo;
```

```
Ādāya cetiya gharaṃ, gantvā taṃ tassa vaṇṇayi.
```

<p rend="hangnum">§60.</p>

```
Anekadhā anekehi, ratanehi susaṅkhataṃ;
```

```
Cetiyaṃ cetiyagharaṃ, passa bhikkhu sunimmitaṃ.
```

<p rend="hangnum">§61.</p>

```
Laṃkādīpamhi sakale, sabbāni ratanānipi;
```

```
Sopānante pāṭikampi, nāgghanta’ññesu kā kathā.
```

<p rend="hangnum">§62.</p>

```
Mahāsakkāraṭhānamhā, appasakkāraṭhāna kaṃ;
```

```
Dhātūnaṃ nayanaṃ nāma, nayuttaṃ bhikkhuvo idaṃ.
```

<p rend="hangnum">§63.</p>

```
‘‘Saccābhisamayo nāma, tumhākaṃ hīna vijjati;
```

```
Saccābhisamayaṭhānaṃ, netuṃ yuttañhi dhātuyo’’.
```

<p rend="hangnum">§64.</p>

```
‘‘Saṃsāra dukkha mokkhāya, uppajjanti tathāgatā;
```

```
Buddhassāyamadhippāyo, tenanessāma dhātuyo.
```

<p rend="hangnum">§65.</p>

```
Dhātunidhānaṃ ajje’va, so hi rājā karissati;
```

```
Tasmā papañcamakaritvā, lahuṃ me dehi dhātuyo’’.
```

<p rend="hangnum">§66.</p>

```
Nāgoāhasace bhante, tuvaṃ passasi dhātuyo;
```

```
Gahetvā yāhi taṃ thero, tikkhattuṃ taṃ bhaṇāpiya.
```

<p rend="hangnum">§67.</p>

```
Sukhumaṃ <pb ed="M" n="0.0181" /> karaṃ māpayitvā, thero tatraṭhito’vaso;
```

```
Bhāgineyyassa vadane, hatthaṃ pakkhippa tāvade.
```

<p rend="hangnum">§68.</p>

```
Dhātukaraṇḍaṃ ādāya, ‘‘tiṭṭha nāgā’’ti bhāsiya;
```

```
Nimujjitvā pathaviyaṃ, pariveṇamhi uṭṭhahi.
```

<p rend="hangnum">§69.</p>

```
Nāgarājā gato bhikkhu, amhehi vañcito’’iti;
```

```
Dhātu ānayanatthāya, bhāgineyyassa pāhiṇi.
```

<p rend="hangnum">§70.</p>

```
Bhāgineyyo’tha kucchimhi, apassitvā karaṇḍakaṃ;
```

```
Paridevamāno āgantvā, mātulassa nivedayi.
```

<p rend="hangnum">§71.</p>

```
Tadā so nāgarājāpi, ‘‘vañcitamha mayaṃ’’iti;
```

```
Paridevi nāgā sabbepi, parideviṃsu pīḷitā.
```

<p rend="hangnum">§72.</p>

```
Bhikkhu nāgassa vijaye, tuṭṭhā devā samāgatā;
```

```
Dhātuyo pūjayantātā, teneva saha āgamuṃ.
```

<p rend="hangnum">§73.</p>

```
Paridevamānā āgantvā, nāgā saṅghassa santike;
```

```
Bahudhā parideviṃsu, dhātāharaṇa dukkhitā.
```

<p rend="hangnum">§74.</p>

```
Tesaṃ saṅgho’nukampāya, thokaṃ dhātumadāpayi;
```

```
Te tena tuṭṭhā gantvāna, pūjā bhaṇḍāni āharuṃ.
```

<p rend="hangnum">§75.</p>

```
Sakko ratanapallaṅkaṃ, soṇṇacaṅkoṭameva ca;
```

```
Ādāya saha devehi, taṃ ṭhānaṃ samupāgato.
```

<p rend="hangnum">§76.</p>

```
Therassa uggataṭhāne, kārite vissakammunā;
```

```
Patiṭṭhapetvā pallaṅkaṃ, subhe ratanamaṇḍape.
```

<p rend="hangnum">§77.</p>

```
Mātukaraṇḍamādāya, tassa therassa hatthato;
```

```
Caṅkoṭake ṭhapetvāna, pallaṅke pavareṭhapi.
```

<p rend="hangnum">§78.</p>

```
Brahmā chattamadhāresi, santussito vāḷabījaniṃ;
```

```
Maṇitālavaṇṭaṃ suyāmo, sakko saṅkhaṃ tusodakaṃ.
```

<p rend="hangnum">§79.</p>

```
Cattāro tu mahārājā, aṭṭhaṃsu khaggapāṇino;
```

```
Samuggahatthā tettiṃsa, devaputtā mahiddhikā.
```

<p rend="hangnum">§80.</p>

```
Pāricchattaka pupphehi, pūjayantā tahiṃṭhitā;
```

```
Kumāriyotu dvattiṃsa, daṇḍadīpadharā ṭhitā.
```

<p rend="hangnum">§81.</p>

```
Palāpetvā <pb ed="M" n="0.0182" /> duṭṭhayakkhe, yakkhasenāpati pana;
```

```
Aṭṭhavīsati aṭṭhaṃsu, ārakkhaṃ kurumānakā.
```

<p rend="hangnum">§82.</p>

```
Vīṇaṃ vādayamāno’va, aṭṭhā pañcasikho tahiṃ;
```

```
Raṅgabhūmiṃ māpayitvā, timparuturiya ghosavā.
```

<p rend="hangnum">§83.</p>

```
Anekadevaputtā ca, sādhugītappayojakā;
```

```
Mahākāḷo nāgarājā, thuyamāno anekadhā.
```

<p rend="hangnum">§84.</p>

```
Dibbatūriyāni vajjanti, dibbasaṃgīti vattati;
```

```
Dibbagandhādivassāni, vassapenti ca devatā.
```

<p rend="hangnum">§85.</p>

```
So indaguttatherotu, mārassa paṭibāhanaṃ;
```

```
Cakkavāḷasamaṃ katvā, lohacchattamamāpayi.
```

<p rend="hangnum">§86.</p>

```
Mātūnaṃ purato ceva, tattha tattha ca pañcasu;
```

```
Ṭhānesu gaṇasajjhāyaṃ, kariṃsva khilabhikkhavo.
```

<p rend="hangnum">§87.</p>

```
Tatthā’gamā mahārājā, pahaṭṭho duṭṭhagāmaṇi;
```

```
Sīsenā’dāya ānīte, caṅkoṭamhi suvaṇṇaye.
```

<p rend="hangnum">§88.</p>

```
Ṭhapetvā dhātu caṅkoṭaṃ, patiṭṭhāpiya āsane;
```

```
Dhātuṃ pūjīya vanditvā, ṭhito pañcalīko tahiṃ.
```

<p rend="hangnum">§89.</p>

```
Dibbacchattādikānettha, dibbagandhādikāni ca;
```

```
Passitvā dibbatūriyādi-sadde sutvā ca khattiyo.
```

<p rend="hangnum">§90.</p>

```
Apassitvā brahmadevo, tuṭṭho acchariyabbhuto;
```

```
Dhātuchattena pūjesi, laṃkārajje’bhisiñci ca.
```

<p rend="hangnum">§91.</p>

```
‘‘Dibbacchattaṃ mānusañca, vimutticchattameva ca;
```

```
Iti ticchittadhārissa, lokanāthassa satthuno.
```

<p rend="hangnum">§92.</p>

```
Tikkhattumeva me rajjaṃ, dammī’ti haṭṭhamānaso;
```

```
Tikkhattumeva dhātūnaṃ, laṃkārajjamadāsiso.
```

<p rend="hangnum">§93.</p>

```
Pūjayanto dhātuyotā, devehi mānusehi ca;
```

```
Saha caṅkoṭakeheva, sīsenādāya khattiyo.
```

<p rend="hangnum">§94.</p>

```
Bhikkhusaṅgha paribyuḷho, katvā thūpaṃ padakkhiṇaṃ;
```

```
Pācinato āharitvā, dhātugabbhamhi otari.
```

<p rend="hangnum">§95.</p>

```
Arahanto channavuti-koṭiyo thūpamuttamaṃ;
```

```
Samantā parivāretvā, aṭṭhaṃsu katapañjalī.
```

<p rend="hangnum">§96.</p>

```
Otaritvā <pb ed="M" n="0.0183" /> dhātugabbhaṃ, mahagghe sayanesubhe;
```

```
Ṭhapessāmiti cintente, pītipuṇṇanarissare.
```

<p rend="hangnum">§97.</p>

```
Sadhātu dhātucaṅkoṭo, uggantvā tassa sīsato;
```

```
Sattatālappamāṇamhi, ākāsamhi ṭhito tato.
```

<p rend="hangnum">§98.</p>

```
Sayaṃ karaṇḍo vivari, uggantvā dhātuyo tato;
```

```
Buddhavesaṃ gahetvāna, lakkhaṇebyañjanujjalaṃ.
```

<p rend="hangnum">§99.</p>

```
Gaṇḍambamūle buddho’va, yamakaṃ pāṭihāriyaṃ;
```

```
Akaṃsu dharamānena, sugatena adhiṭṭhitaṃ.
```

<p rend="hangnum">§100.</p>

```
Taṃ pāṭihāriyaṃ disvā, pasannekaggamānasā;
```

```
Devāmanussā arahattaṃ, pattā dvādasa koṭiyo.
```

<p rend="hangnum">§101.</p>

```
Sesā phalattayaṃ pattā, atītā gaṇanāpathaṃ;
```

```
Hitvā’tha buddhavesaṃ tā, karaṇḍamhi patiṭṭhayuṃ.
```

<p rend="hangnum">§102.</p>

```
Tato oruyha caṅkoṭo, rañño sīse patiṭṭhahi;
```

```
Sahindaguttatherena, nāṭakīhi ca so pana.
```

<p rend="hangnum">§103.</p>

```
Dhātugabbhaṃpariharaṃ, patvāna sayanaṃ subhaṃ;
```

```
Caṅkoṭaṃ ratanapallaṅke, ṭhapayitvā jutindharo.
```

<p rend="hangnum">§104.</p>

```
Dhovitvāna punohatthe, gandhavāsita vārinā;
```

```
Catujjātiyagandhena, ubbatetvā sagāravo.
```

<p rend="hangnum">§105.</p>

```
Karaṇḍaṃ vivaritvāna, tāgahetvāna dhātuyo;
```

```
Iti cintayi bhūmindo, mahājanahitatthiko.
```

<p rend="hangnum">§106.</p>

```
Anākulaṃ kehicipi, yadi hessanti dhātuyo;
```

```
Janassa saraṇaṃ hutvā, yadi ṭhassanti dhātuyo.
```

<p rend="hangnum">§107.</p>

```
Satthunipannākārena, parinibbānamañcake;
```

```
Nipajjantu supaññatte, sayanamhi mahārahe.
```

<p rend="hangnum">§108.</p>

```
Iti cintiya so dhātū, ṭhapesi sayanuttame;
```

```
Tadā kārā dhātuyo ca, sahiṃsu sayanuttame.
```

<p rend="hangnum">§109.</p>

```
Āsaḷhīsukkapakkhassa, pannarasauposathe;
```

```
Uttarāsaḷhanakkhatte, evaṃ dhātupatiṭṭhitā.
```

<p rend="hangnum">§110.</p>

```
Saha <pb ed="M" n="0.0184" /> dhātupatiṭṭhānā, akkhampittha mahāmahī;
```

```
Pāṭihīrāninekāni, pavattiṃsu anekadhā.
```

<p rend="hangnum">§111.</p>

```
Rājā pasannodhātutā, setacchattena pūjayi;
```

```
Laṃkāya rajjaṃ sakalaṃ, sattāhāni adāsi ca.
```

<p rend="hangnum">§112.</p>

```
Kāye ca sabbālaṅkāraṃ, dhātugabbhamhi pūjayi;
```

```
Tathānāṭakiyo’macchā, parisā devatāpi ca.
```

<p rend="hangnum">§113.</p>

```
Vatthaguḷaghatādīni, datvā saṅghassa bhūpati;
```

```
Bhikkhūhi gaṇasajjhāyaṃ, kāretvā’khilarattiyaṃ.
```

<p rend="hangnum">§114.</p>

```
Punāhani purebheriṃ, cāresi ‘‘sakalā janā;
```

```
Vindantu dhātusattāhaṃ, imaṃ’’ti janatāhito.
```

<p rend="hangnum">§115.</p>

```
Indagutto mahāthero, adiṭṭhāsi mahiddhiko;
```

```
‘‘Dhātu vanditukāmāye, laṃkādīpamhi mānusā.
```

<p rend="hangnum">§116.</p>

```
Taṅkhaṇaṃyeva āgantvā, vanditvā dhātuyo idha;
```

```
Yathā sakaṃ gharaṃ yantu’’, taṃ yathādhiṭṭhitaṃ ahu.
```

<p rend="hangnum">§117.</p>

```
So mahābhikkhusaṅghassa, mahārājā mahāyaso;
```

```
Mahādānaṃ pavattetvā, taṃ sattāhaṃ nirantaraṃ.
```

<p rend="hangnum">§118.</p>

```
Ācikkhidhātugabbhamhi, kiccaṃ niṭhāpitaṃ mayā;
```

```
Dhātugabbhapidhānaṃtu, saṅgho jānitumarahati.
```

<p rend="hangnum">§119.</p>

```
Saṅgho te dve sāmaṇere, tasmiṃ kamme niyojayi;
```

```
Pidahiṃsu dhātugabbhaṃ, pāsāṇenā’haṭena te.
```

<p rend="hangnum">§120.</p>

```
‘‘Mālettha mā milāyantu, gandhāsussantumā ime;
```

```
Mā nibbāyantu dīpāva, mā kiñcāpi vivajjatu.
```

<p rend="hangnum">§121.</p>

```
Medavaṇṇa cha pāsāṇā, sandhiyantunirantarā’’;
```

```
Iti ghīṇāsavā ettha, sabbametaṃ adhiṭṭhayuṃ.
```

<p rend="hangnum">§122.</p>

```
Āṇāpesi mahārājā, ‘‘yathāsattiṃ mahājano;
```

```
Dhātunidhānakāne’ttha, karotū’’ti hitatthiko.
```

<p rend="hangnum">§123.</p>

```
Mahādhātunidhānassa, piṭṭhimhi ca mahājano;
```

```
Akā sahassa dhātunaṃ, nidhānāni yathābalaṃ.
```

<p rend="hangnum">§124.</p>

```
Pidahāpiyataṃ sabbaṃ, rājāthūpaṃ samāpayi;
```

```
Caturassa ca yañcettha, cetiyamhi samāpayi.
```

<p rend="hangnum">§125.</p>

```
Puññāni <pb ed="M" n="0.0185" /> evamamalāni sayañcasanto,
```

```
Kubbanti sabbavibhavuttamapatti hetu;
```

```
Kārenti cāpihi’khilā parisuddhacittā,
```

```
Nānāvisesajānatā parivārahetū’’ti.
```

Sujanappasāda saṃvegatthāya kate mahāvaṃse

Dhātunidhānaṃ nāma

Ekatiṃsatimo paricchedo.

### Dvattiṃsatima pariccheda

#### Tusitapuragamanaṃ

<p rend="hangnum">§1.</p>

```
Aniṭṭhite chattakamme, sudhākamme ca cetiye;
```

```
Māraṇantikarogena, rājā āsi gilānako.
```

<p rend="hangnum">§2.</p>

```
Tissaṃ pakkosayitvā so, kaniṭṭhaṃ dīghavāpito;
```

```
‘‘Thūpe aniṭṭhitaṃ kammaṃ, niṭṭhāpehīti abravi.
```

<p rend="hangnum">§3.</p>

```
Bhātuno dubbalattāso, tunnavāyehi kāriya;
```

```
Kañcukaṃ suddhavatthehi, tena chādiya cetiyaṃ.
```

<p rend="hangnum">§4.</p>

```
Cittakārehi kāresi, vedikaṃ tattha sādhukaṃ;
```

```
Pantipuṇṇaghaṭānañca, pañcaṅgulakapantikaṃ.
```

<p rend="hangnum">§5.</p>

```
Chattākārehi kāresi, chattaṃ veḷumayaṃ tathā;
```

```
Kharapattamaye canda-sūriye muddhavediyaṃ.
```

<p rend="hangnum">§6.</p>

```
Lākhākuṅkumakehe’taṃ, cittayitvā sucittitaṃ;
```

```
Rañño nivedayi’’thūpe, kattabbaṃ niṭṭhitaṃ’’iti.
```

<p rend="hangnum">§7.</p>

```
Sivikāya nipajjitvā, idhāgantvā mahīpati;
```

```
Padakkhiṇaṃ karitvāna, sivikāye’va cetiyaṃ.
```

<p rend="hangnum">§8.</p>

```
Vanditvā <pb ed="M" n="0.0186" /> dakkhiṇadvāre, sayane bhūmisanthate;
```

```
Sayitvā dakkhiṇapassena, so mahāthūpa muttamaṃ.
```

<p rend="hangnum">§9.</p>

```
Sayitvā vāmapassesa, lohapāsāda muttamaṃ;
```

```
Passanto sumano āsi, bhikkhusaṅghapurekkhato.
```

<p rend="hangnum">§10.</p>

```
Gilānapucchanatthāya, āgatāhi tato tato;
```

```
Channavutikoṭiyo bhikkhū, tasmiṃ āsuṃ samāgame.
```

<p rend="hangnum">§11.</p>

```
Gaṇasajjhāyamakaruṃ, vaggabandhena bhikkhavo;
```

```
Theraputtābhayaṃ theraṃ, tatthā’disvā mahīpati.
```

<p rend="hangnum">§12.</p>

```
Aṭṭhavīsa mahāyuddhaṃ, yujjhanto aparājayaṃ;
```

```
Yo so na paccudāvatto, mahāyodho vasī mama.
```

<p rend="hangnum">§13.</p>

```
Maccuyuddhamhi sampatte, disvā maññe parājayaṃ;
```

```
Idāni so maṃ no peti, thero theraputtabhayo.
```

<p rend="hangnum">§14.</p>

```
Iti cintayi sothero, jānitvā tassa cintitaṃ;
```

```
Karindanadiyā sise, vasaṃ pañjalipabbate.
```

<p rend="hangnum">§15.</p>

```
Pañcakhīṇāsavasata-parivārena iddhiyā;
```

```
Nabhasāgamma rājānaṃ, aṭṭhāsi parivāriya.
```

<p rend="hangnum">§16.</p>

```
Rājā disvā pasanno taṃ, purato ca nisīdiya;
```

```
Tumhe dasamahāyodhe, gaṇhitvāna pure ahaṃ.
```

<p rend="hangnum">§17.</p>

```
Yujjhiṃ idāni eko’va, maccunā yuddhamārabhiṃ;
```

```
Maccusattuṃ parājetuṃ, na sakkomī’’ti āha ca.
```

<p rend="hangnum">§18.</p>

```
Āha thero ‘‘mahārāja-mā bhāyi manujādhipa;
```

```
Kilesasattuṃ ajitvā, ajeyyo maccusattuko.
```

<p rend="hangnum">§19.</p>

```
Sabbampi saṅkhāragataṃ, avassaṃyeva bhijjati;
```

```
‘‘Aniccā sabbasaṅkhārā’’, iti vuttaṃhi satthunā.
```

<p rend="hangnum">§20.</p>

```
Lajjā sārajjarahitā, buddhepe’ti aniccatā;
```

```
Tasmā aniccā saṅkhārā, dukkhā’nattāti cintaya.
```

<p rend="hangnum">§21.</p>

```
Dutiye attābhāvepi, dhammacchando mahāhite;
```

```
Upaṭṭhite devaloke, hitvā dibbaṃ sukhaṃ tuvaṃ.
```

<p rend="hangnum">§22.</p>

```
Idhāgamma bahuṃ puññaṃ, akāsi ca anekadhā;
```

```
Karaṇampekarajjassa, sāsanujjotanāyate.
```

<p rend="hangnum">§23.</p>

```
Mahāpuññakataṃ <pb ed="M" n="0.0187" /> puññaṃ, yāvajjadivasā tayā;
```

```
Sabbaṃnussaramevaṃ te, sukhaṃ sajju bhavissati.
```

<p rend="hangnum">§24.</p>

```
Therassavacanaṃ sutvā, rājā attamano ahu;
```

```
‘‘Avassayo maccuyuddhepi, tvaṃ me sī’’ti abhāsitaṃ.
```

<p rend="hangnum">§25.</p>

```
Tadā ca āharāpetvā, pahaṭṭho puñña potthakaṃ;
```

```
Vācetuṃ lekhakaṃ āha, so taṃ vācesi potthakaṃ.
```

<p rend="hangnum">§26.</p>

```
Ekūnasatavihārā, mahārājena kāritā;
```

```
Ekūnavīsakoṭīhi, vihāro marica vaṭṭi ca.
```

<p rend="hangnum">§27.</p>

```
Uttamo lohapāsādo,
```

```
Tiṃsakoṭīhi kārito;
```

```
Mahāthūpe anagghāni,
```

```
Kāritā catuvīsati.
```

<p rend="hangnum">§28.</p>

```
Mahāthūpamhi sesāni, kāritāni subuddhinā;
```

```
Koṭisahassaṃ agghanti, mahārājā’’ti vācayi.
```

<p rend="hangnum">§29.</p>

```
‘‘Koṭṭhanāmamhi malaye, akkhakkhāyika chātake;
```

```
Kuṇḍalāni mahagghāni, duve datvāna gaṇhiya.
```

<p rend="hangnum">§30.</p>

```
Khīṇāsavānaṃ pañcannaṃ, mahātherāna muttamo;
```

```
Dinno pasannacittena, kaṅguambilapiṇḍako.
```

<p rend="hangnum">§31.</p>

```
Cūḷaṅganiya yuddhamhi, parājitvā palāyatā;
```

```
Kālaṃ ghosāpayitvāna, āgatassa vihāyasā.
```

<p rend="hangnum">§32.</p>

```
Khīṇāsavassa yatino, attānamanapekkhiya;
```

```
Dinnaṃ sarakabhatta’nti, vutte āha mahīpati.
```

<p rend="hangnum">§33.</p>

```
Vihāramahasattāhe, pāsādassa mahetathā;
```

```
Thūpārambhe tu sattāhe, tathā dhātunidhānake.
```

<p rend="hangnum">§34.</p>

```
Cātuddisassa ubhato, saṅghassa ubhato mayā;
```

```
Mahārahaṃ mahādānaṃ, avisesaṃ pavattitaṃ.
```

<p rend="hangnum">§35.</p>

```
Mahāvesākhapūjā ca, catuvīsati kārayi;
```

```
Dīpe saṅghassa tikkhattuṃ, ticīvaramadāpayi.
```

<p rend="hangnum">§36.</p>

```
Sattasatta <pb ed="M" n="0.0188" /> dināneva, dīpe rajjamahaṃ imaṃ;
```

```
Pañcakkhattuṃ sāsanamhi, adāsiṃ haṭṭhamānaso.
```

<p rend="hangnum">§37.</p>

```
Satataṃ dvādasaṭhāne, sappinā suddhavaṭṭiyā;
```

```
Dīpasahassaṃ jālesiṃ, pūjento sugataṃ ahaṃ.
```

<p rend="hangnum">§38.</p>

```
Niccaṃ aṭṭhārasaṭhāne, vajjehi vihitaṃ ahaṃ;
```

```
Gilāna bhattabhesajjaṃ, gilānānamadāpayiṃ.
```

<p rend="hangnum">§39.</p>

```
Catuttālīsaṭhānamhi, saṅkhataṃ madhupāyasaṃ;
```

```
Tattakesveva ṭhānesu, telullopakameva ca.
```

<p rend="hangnum">§40.</p>

```
Ghate pakke mahājāla, pūve ṭhānamhi tattake;
```

```
Tatheva saha bhattehi, nicca emava adāpayiṃ.
```

<p rend="hangnum">§41.</p>

```
Uposathesu divasesu, māse māse ca aṭṭhasu;
```

```
Laṃkādīpe vihāresu, dīpa telamadāpayiṃ.
```

<p rend="hangnum">§42.</p>

```
Dhammadānaṃ mahantanti, sutvā amisadānato;
```

```
Loha pāsādato heṭṭhā, saṅghamajjhamhi āsane.
```

<p rend="hangnum">§43.</p>

```
‘‘Osāressāmi saṅghassa, maṅgalasutta’’miccahaṃ;
```

```
Nisinno osārayituṃ, nāsakkhiṃ saṅghagāravā.
```

<p rend="hangnum">§44.</p>

```
Tatoppabhuti laṃkāya, vihāresu tahiṃ tahiṃ;
```

```
Dhammakathaṃ kathāpesiṃ, sakkaritvāna desake.
```

<p rend="hangnum">§45.</p>

```
Dhammakathika ssekassa, sappiphāṇitasakkharaṃ;
```

```
Nāḷiṃ nāḷimadāpesiṃ, dāpesiṃ caturaṅgulaṃ.
```

<p rend="hangnum">§46.</p>

```
Muṭṭhikaṃ yaṭṭhimadhukaṃ, dāpesiṃ sāṭakadvayaṃ;
```

```
Sabbaṃpissariye dānaṃ, name hāsesi mānasaṃ.
```

<p rend="hangnum">§47.</p>

```
Jīvitaṃ anapekkhitvā, duggatena satā mayā;
```

```
Dinna dāna dvayaṃyeva, taṃ me hāsesi mānasaṃ.
```

<p rend="hangnum">§48.</p>

```
Taṃ sutvā abhayo thero, taṃ dānadvayameva so;
```

```
Rañño cittappasādatthaṃ, saṃ vaṇṇesi anekadhā.
```

<p rend="hangnum">§49.</p>

```
Tesu pañcasu theresu, kaṅguambilagāhako;
```

```
Maliya deva mahāthero, sumanakūṭamhi pabbate.
```

<p rend="hangnum">§50.</p>

```
Navannaṃ <pb ed="M" n="0.0189" /> bhikkhusatānaṃ, datvā taṃ paribhuñji so;
```

```
Pathavīcālako dhamma, suttathero tu taṃ pana.
```

<p rend="hangnum">§51.</p>

```
Kalyāṇikavihāramhi, bhikkhūnaṃ saṃvibhājiya;
```

```
Dasaddhasa tasaṅkhānaṃ, paribhoga makāsayaṃ.
```

<p rend="hangnum">§52.</p>

```
Talaṅgara vāsiko dhamma, dinnatthero piyaṅguke;
```

```
Dīpe dasasahassānaṃ, datvāna paribhuñjitaṃ.
```

<p rend="hangnum">§53.</p>

```
Maṅgaṇavāsiko khudda, tissatthero mahiddhiko;
```

```
Kelāse saṭṭhisahassānaṃ, datvāna paribhuñji taṃ.
```

<p rend="hangnum">§54.</p>

```
Mahābyaggho ca thero taṃ, ukkanagaravihārake;
```

```
Datvā satānaṃ sattānaṃ, paribhogamakāsayaṃ.
```

<p rend="hangnum">§55.</p>

```
Sarakabhattagāhī tu, thero piyaṅgudīpake;
```

```
Dvādasa bhikkhusahassānaṃ, datvāna paribhuñjitaṃ.
```

<p rend="hangnum">§56.</p>

```
Iti vatvā’bhayatthero, rañño hāsesi mānasaṃ;
```

```
Rājā cittaṃ pasādetvā, taṃ theraṃ idha mabruvi.
```

<p rend="hangnum">§57.</p>

```
‘‘Catuvīsativassāni, saṅghassa upakārako;
```

```
Aha mevaṃ hotu kāyo’pi, saṅghassa upakārako.
```

<p rend="hangnum">§58.</p>

```
Mahāthūpa dassanaṭhāne, saṅghassa kammamāḷake;
```

```
Sarīraṃ saṅghadāsassa, tumhe jhāpetha me’’iti.
```

<p rend="hangnum">§59.</p>

```
Kaniṭṭhaṃ āha ‘‘bho tissa, mahāthūpe aniṭṭhitaṃ;
```

```
Niṭṭhāpehi tuvaṃ sabbaṃ, kammaṃ sakkacca sādhukaṃ.
```

<p rend="hangnum">§60.</p>

```
Sāyaṃ pāto ca pupphāni, mahāthūpamhi pūjaya;
```

```
Tikkhattuṃ upahārañca, mahāthūpassa kāraya.
```

<p rend="hangnum">§61.</p>

```
Paṭiyāditañca yaṃ vattaṃ, mayā sugata sāsane;
```

```
Sabbaṃ aparihāpetvā, tāta vattaya taṃ tuvaṃ.
```

<p rend="hangnum">§62.</p>

```
Saṅghassa tāta kiccesu, mā pamajjittha sabbadā’’;
```

```
Itaṃ taṃ anusāsitvā, tuṇhī āsi mahīpati.
```

<p rend="hangnum">§63.</p>

```
Taṅkhaṇaṃ <pb ed="M" n="0.0190" /> gaṇasajjhāyaṃ, bhikkhusaṅgho akāsi ca;
```

```
Devatā cha rathe ceva, chahi devehi ānayuṃ.
```

<p rend="hangnum">§64.</p>

```
Yācuṃ visuṃ visuṃ devā, rājānaṃ te rathe ṭhitā;
```

```
‘‘Amhākaṃ devalokaṃ tvaṃ, ehi rājamanoramaṃ’’.
```

<p rend="hangnum">§65.</p>

```
Rājā tesaṃ vaco sutvā, ‘‘yāva dhammaṃ suṇomahaṃ;
```

```
Adhivāsetha tāvā’’ti, hatthākārena vārayi.
```

<p rend="hangnum">§66.</p>

```
Vāreti gaṇasajjhāya, mībhi mantvāna bhikkhavo;
```

```
Sajjhāyaṃ ṭhapayuṃ rājā, pucchitaṃ ṭhānakāraṇaṃ.
```

<p rend="hangnum">§67.</p>

```
‘‘Āgamethā’’ti saññāya, dinnattā’ti vadiṃsu te;
```

```
Rājā ‘‘netaṃ tathā bhante’’, iti vatvāna taṃ vadi.
```

<p rend="hangnum">§68.</p>

```
Taṃ sutvāna janā keci, ‘‘bhīto maccubhayā ayaṃ;
```

```
Lālappatī’’ti maññiṃsu, tesaṃ kaṅkhāvinodanaṃ.
```

<p rend="hangnum">§69.</p>

```
Kāretuṃ abhayatthero, rājānaṃ evamāha so;
```

```
‘‘Jānāpetuṃ kathaṃ sakkā, ānītā te rathā’’iti.
```

<p rend="hangnum">§70.</p>

```
Pupphadānaṃ khipāpesi, rāja nabhasi paṇḍito;
```

```
Tāni laggāni lambiṃsu, rathīsāsu visuṃ visuṃ.
```

<p rend="hangnum">§71.</p>

```
Ākāse lambamānāni, tāni disvā mahājano;
```

```
Kaṅkhaṃ paṭivinodesi, rājā theramabhāsitaṃ.
```

<p rend="hangnum">§72.</p>

```
‘‘Katamo devaloko hi,
```

```
Rammo bhante’’ti so bruvi;
```

```
‘‘Tusinānaṃ puraṃ rāja,
```

```
Rammaṃ’’iti sataṃ mataṃ.
```

<p rend="hangnum">§73.</p>

```
Buddhabhāvāya samayaṃ, olokento mahādayo;
```

```
Metteyyo bodhisatto hi, vasate tusite pure.
```

<p rend="hangnum">§74.</p>

```
Therassa vacanaṃ sutvā, mahārājā mahāmatī;
```

```
Olokento mahāthūpaṃ, nipannova nimīlayi.
```

<p rend="hangnum">§75.</p>

```
Cavitvā taṃkhaṇaṃyeva, tusitā ahaṭe rathe;
```

```
Nibbattitvā ṭhitoyeva, dibbadeho adissatha.
```

<p rend="hangnum">§76.</p>

```
Katassa <pb ed="M" n="0.0191" /> puññakammassa, phalaṃ dassetumattano;
```

```
Mahājanassa dassento, attānaṃ samalaṅkataṃ.
```

<p rend="hangnum">§77.</p>

```
Rathaṭṭhoyeva tikkhattuṃ, mahāthūpaṃ padakkhiṇaṃ;
```

```
Katvāna thūpaṃ saṅghañca, vanditvā tusitaṃ agā.
```

<p rend="hangnum">§78.</p>

```
Nāṭakiyo idhāgantvā, makuṭaṃ yattha mocayuṃ;
```

```
‘‘Makuṭamuttasālā’’ti, ettha sālā katā ahu.
```

<p rend="hangnum">§79.</p>

```
Citake ṭhapite raññe, sarīramhi mahājano;
```

```
Yatthāravi ‘‘rāvavaṭṭi-sālā’’nāma tahiṃ ahu.
```

<p rend="hangnum">§80.</p>

```
Rañño sarīraṃ jhāpesuṃ, yasmiṃ nissīmamāḷake;
```

```
So eva māḷako ettha, vuccate ‘‘rāja māḷako’’.
```

<p rend="hangnum">§81.</p>

```
Duṭṭhagāmaṇirājā so, rājā nāmāraho mahā;
```

```
Metteyyassa bhagavato, hessati aggasāvako.
```

<p rend="hangnum">§82.</p>

```
Rañño pitā pitā tassa,
```

```
Mātā mātā bhavissati;
```

```
Saddhātisso kaniṭṭho tu,
```

```
Dutiyo hessati sāvako.
```

<p rend="hangnum">§83.</p>

```
Sālirājakumāro yo,
```

```
Tassa rañño suto tuso;
```

```
Metteyyassa bhagavato,
```

```
Puttoyeva bhavissati.
```

<p rend="hangnum">§84.</p>

```
Evaṃ yo kusalaparo karoti puññaṃ,
```

```
Chādento aniyatapāpakaṃ bahumpi;
```

```
So saggaṃ sakale rami vo payāti tasmā,
```

```
Sappañño sa tatarato bhaveyya puññeti.
```

Sujanappasādasaṃvegatthāya kate mahāvaṃse

Tusitapuragamanaṃ nāma

Dvattiṃsatimo paricchedo

### Tettiṃsatima pariccheda

#### Dasarājako

<p rend="hangnum">§1.</p>

```
Duṭṭhagāmaṇirañño <pb ed="M" n="0.0192" /> tu, rajjeṭhitā janā ahū;
```

```
Sālirājakumāroti, hassāsi vissuto suto.
```

<p rend="hangnum">§2.</p>

```
Atīva dhañño so āsi, puññakammarato sadā;
```

```
Atīva cārurupāya, satto caṇḍāliyā ahu.
```

<p rend="hangnum">§3.</p>

```
Asokamālādeviṃtaṃ, sambandhaṃ pubbajātiyā;
```

```
Rūpenā’ti piyāyanto, so rajjaṃ nevakāmayi.
```

<p rend="hangnum">§4.</p>

```
Duṭṭhagāmaṇibhātā’so, saddhātisso tadacchaye;
```

```
Rajjaṃ kāressā’bhisitto, aṭṭhārassa samā’samo.
```

<p rend="hangnum">§5.</p>

```
Chakkakammaṃ sudhākammaṃ, hatthipākārameva ca;
```

```
Mahāthūpassa kāresi, so saddhākatanāmako.
```

<p rend="hangnum">§6.</p>

```
Dīpena lohapāsādo, uḍḍiyhittha susaṅkhato;
```

```
Kāresi lohapāsādaṃ, puna so sattabhūmakaṃ.
```

<p rend="hangnum">§7.</p>

```
Navutisatasahassaggho, pāsādo āsi so tadā;
```

```
Dakkhiṇagīrivihāraṃ, kallakaleṇa meva ca.
```

<p rend="hangnum">§8.</p>

```
Kuḷumbālavihārañca, tathāpettaṅga vālikaṃ;
```

```
Velaṅgavaṭṭikañceva, dubbalavāpitissataṃ.
```

<p rend="hangnum">§9.</p>

```
Duratissakavāpiñca, tathāmātuvihārakaṃ;
```

```
Kāresi ādīghavāpiṃ, vihāraṃyojana yojane.
```

<p rend="hangnum">§10.</p>

```
Dīghavāpivihārañca, kāresi sahacetiyaṃ;
```

```
Nānāratanakacchannaṃ, tattha kāresi cetiye.
```

<p rend="hangnum">§11.</p>

```
Sandhiyaṃ sandhiyaṃ tattha, rathacakkappamāṇakaṃ;
```

```
Sovaṇṇamālaṃ kāretvā, laggāpesi manoramaṃ.
```

<p rend="hangnum">§12.</p>

```
Caturāsītisahassānaṃ<pb ed="M" n="0.0193" />, dhammakkhandhānamissaro;
```

```
Caturāsītisahassāni, pūjācāpi akārayi.
```

<p rend="hangnum">§13.</p>

```
Evaṃ puññāni katvā so, anekāni mahīpati;
```

```
Kāyassabhedā devesu, tusitesu’papajjatha.
```

<p rend="hangnum">§14.</p>

```
Saddhātissapakārāje, vasante dīghavāpiyaṃ;
```

```
Lajjītisso jeṭṭhasuto, girikumbhimanāmakaṃ.
```

<p rend="hangnum">§15.</p>

```
Vihāraṃ kārayi rammaṃ, taṃkaniṭṭhasuto pana;
```

```
Thullatthano akāresi, vihāraṃ kandaravhayaṃ.
```

<p rend="hangnum">§16.</p>

```
Pitarā thullatthanako, bhātusantikamāyatā;
```

```
Sahevā’ha vihārassa, saṅghabhogatthamattano.
```

<p rend="hangnum">§17.</p>

```
Saddhātisseuparate, sabbe’maccā samāgatā;
```

```
Thūpārāme bhikkhusaṅghaṃ, sakalaṃ sannipātiya.
```

<p rend="hangnum">§18.</p>

```
Saṅghānuññāyaraṭṭhassa, rakkhaṇatthaṃ kumārakaṃ;
```

```
Abhisiñcuṃ thullatthanaṃ, taṃ sutvā lajjītissato.
```

<p rend="hangnum">§19.</p>

```
Idhāgantvā gahetvā taṃ, sayaṃ rajjamakārayi;
```

```
Māsañceva dasāhañca, rājā thullatthano pana.
```

<p rend="hangnum">§20.</p>

```
Tissosamaṃ lajjītisso, saṅgho hutvā anādaro;
```

```
‘‘Na jāniṃsu yathāvuḍḍhaṃ’’ mīti taṃ paribhāsayi.
```

<p rend="hangnum">§21.</p>

```
Pacchā saṅghaṃ khamāpetvā, daṇḍakammatthamissaro;
```

```
Tīṇi satasahassāni, datvāna urucetiye.
```

<p rend="hangnum">§22.</p>

```
Silāmayāni kāresi, pupphayānāni tīṇiso;
```

```
Atho satasahassena, citāpesi ca antarā.
```

<p rend="hangnum">§23.</p>

```
Mahāthūpathūpārāmānaṃ, bhūmiṃbhūmissaro samaṃ;
```

```
Thūpārāme ca thūpassa, silākañcuka muttamaṃ.
```

<p rend="hangnum">§24.</p>

```
Thūpārāmassa purato, silāthūpakameva ca;
```

```
Lajjīkāsanasālañca, bhikkhusaṅghassa kārayi.
```

<p rend="hangnum">§25.</p>

```
Kañcukaṃ <pb ed="M" n="0.0194" /> kaṇṭake thūpe, kārāpesi silāmayaṃ;
```

```
Datvāna satasahassaṃ, vihāre cetiyavhaye.
```

<p rend="hangnum">§26.</p>

```
Girikumbhilanāmassa, vihārassa mahamhi so;
```

```
Saṭṭhibhikkhusahassānaṃ, ticīvaramadāpayi.
```

<p rend="hangnum">§27.</p>

```
Ariṭṭhavihāraṃ kāresi, tathākandarahinakaṃ;
```

```
Gāmikānañca bhikkhūnaṃ, bhesajjāni adāpayi.
```

<p rend="hangnum">§28.</p>

```
Kimicchakaṃ taṇḍulañca, bhikkhunīnamadāpayi;
```

```
Samānava’ṭhamāsañca, rajjaṃ so kārayī idha.
```

<p rend="hangnum">§29.</p>

```
Mate lajjikatissamhi, kaniṭṭho tassa kārayi;
```

```
Rajjaṃ chaḷeva vassāni, khallāṭanāganāmako.
```

<p rend="hangnum">§30.</p>

```
Lohapāsādaparivāre, pāsāde’ti manorame;
```

```
Lohapāsādasobhatthaṃ, eso dvattiṃsakārayi.
```

<p rend="hangnum">§31.</p>

```
Mahāthūpassa parito, cāruno hemamālino;
```

```
Vālikaṅgaṇamariyādaṃ, pākārañca akārayi.
```

<p rend="hangnum">§32.</p>

```
Sovakurundapāsakaṃ, vihārañca akārayi;
```

```
Puññakammānicaññāni, kārāpesi mahīpati.
```

<p rend="hangnum">§33.</p>

```
Taṃ mahārattatonāma, senāpati mahīpatiṃ;
```

```
Khallāṭanāgarājānaṃ, nagareyeva aggahi.
```

<p rend="hangnum">§34.</p>

```
Tassa rañño kaniṭṭhotu, vaṭṭagāmaṇināmako;
```

```
Taṃ duṭṭhasenāpatikaṃ, hantvā rajjamakārayi.
```

<p rend="hangnum">§35.</p>

```
Khallāṭanāgaraññoso, puttakaṃ sakabhātuno;
```

```
Mahācūlikanāmānaṃ, puttaṭhāne ṭhapesi ca.
```

<p rend="hangnum">§36.</p>

```
Tammātaraṃ nuḷādeviṃ, mahesiñca akāsiso;
```

```
Pītiṭhāne ṭhitatā’ssa, pītirājāti abravuṃ.
```

<p rend="hangnum">§37.</p>

```
Evaṃ rajje’bhisittassa, tassa māsamhi pañcame;
```

```
Rohaṇe nakulanagare, eko brāhmaṇaceṭato.
```

<p rend="hangnum">§38.</p>

```
Tiyo <pb ed="M" n="0.0195" /> nāma brāhmaṇassa, vaco sutvā apaṇḍito;
```

```
Coro asu mahātassa, parivāro ahosi ca.
```

<p rend="hangnum">§39.</p>

```
Sagaṇāsattadamiḷā, mahātitthamhi otaruṃ;
```

```
Tadā brāhmaṇatiyo ca, te sattadamiḷāpica.
```

<p rend="hangnum">§40.</p>

```
Chakkatthāya visajjesuṃ, lekhaṃ bhūpatisantikaṃ;
```

```
Rājā brāhmaṇatiyassa, lekhaṃ pesesi nītimā.
```

<p rend="hangnum">§41.</p>

```
‘‘Rajjaṃ tava idāneva, gaṇha tvaṃ damiḷe’’ iti;
```

```
Sādhūti so damiḷehi, yujjhi gaṇhiṃsu te tu taṃ.
```

<p rend="hangnum">§42.</p>

```
Tato te damiḷā yuddhaṃ, raññā saha pavattayuṃ;
```

```
Koḷambālakasāmantā, yuddhe rājā parājito.
```

<p rend="hangnum">§43.</p>

```
Titthārāmaduvārena, rathāruḷho palāyati;
```

```
Paṇḍukābhayarājena, titthārāmohi kārito;
```

```
Vāsito ca tadā āsi, ekavīsati rājusū.
```

<p rend="hangnum">§44.</p>

```
Taṃ disvā palāyantaṃ, nigaṇṭhogirināmako;
```

```
‘‘Palāyati mahākāḷa-sīhaḷo’’ti bhusaṃ ravi.
```

<p rend="hangnum">§45.</p>

```
Taṃ sutvāna mahārājā, ‘‘siddhe mama manorathe;
```

```
Vihāraṃ ettha kāressaṃ’’, iccevaṃ cintayī tadā.
```

<p rend="hangnum">§46.</p>

```
Sagabbhaṃ anulādeviṃ, aggahī rakkhiyā iti;
```

```
Mahācūḷa mahānāga-kumārecāpī rakkhiye.
```

<p rend="hangnum">§47.</p>

```
Rathassa lahubhāvatthaṃ, ḍatvā cūḷāmaṇiṃsubhaṃ;
```

```
Otāresi somadeviṃ, tassa’nuññāya bhūpati.
```

<p rend="hangnum">§48.</p>

```
Yuddhāyagamaneyeva, puttake dve ca deviyo;
```

```
Gāhayitvāna nikkhanto, saṅkito so parājaye.
```

<p rend="hangnum">§49.</p>

```
Asakkuṇitvā gāhetuṃ, pattaṃ bhuttaṃ jinena taṃ;
```

```
Palāyitvā vessagīri-vane abhiniyiyiso.
```

<p rend="hangnum">§50.</p>

```
Kutthikkulamahātissa-thero disvā tahaṃ tu taṃ;
```

```
Bhattaṃ pādā anāmaṭṭhaṃ, piṇḍadānaṃ vivajjiya.
```

<p rend="hangnum">§51.</p>

```
Atha <pb ed="M" n="0.0196" /> ketakipattamhi, likhitvā haṭṭhamānaso;
```

```
Saṅghabhogaṃ vihārassa, tassa pādāmahīpati.
```

<p rend="hangnum">§52.</p>

```
Tato gantvā silāsobbha-kaṇḍakamhi vasī tato;
```

```
Gantvāna mātuvelaṅge, sālagalasamīpago.
```

<p rend="hangnum">§53.</p>

```
Tatthaddasa diṭṭhapubbaṃ, theraṃ thero mahīpatiṃ;
```

```
Upaṭṭhākassa appesi, tanasivassa sādhukaṃ.
```

<p rend="hangnum">§54.</p>

```
Tassa so tanasivassa, raṭṭhikassa’ntike tahiṃ;
```

```
Rājā cuddasavassāni, vasī tena upaṭṭhito.
```

<p rend="hangnum">§55.</p>

```
Sattasu damīḷesve’ko, somādeviṃ madāvahaṃ;
```

```
Rāgaratto gahetvāna, paratīramagālahuṃ.
```

<p rend="hangnum">§56.</p>

```
Ekopattaṃ dasabalassa, anurādhapure ṭhitaṃ;
```

```
Ādāya tena santuṭṭho, paratīramagālahuṃ.
```

<p rend="hangnum">§57.</p>

```
Puḷahattho tu damiḷo, tīṇivassāni kārayi;
```

```
Rajjaṃ senāpatiṃ katvā, damiḷaṃ bāhiyavhayaṃ.
```

<p rend="hangnum">§58.</p>

```
Puḷahatthaṃ gahetvā taṃ, dūre vassāni bāhīyo;
```

```
Rajjaṃ kāresi tassā’si, paṇayamāro camūpati.
```

<p rend="hangnum">§59.</p>

```
Bāhīyaṃ taṃ gahetvāna, rājā’si paṇayamārako;
```

```
Sattavassāni tassā’si, piḷayamāro camūpati.
```

<p rend="hangnum">§60.</p>

```
Paṇayamāraṃ gahetvā so, rājāsi pīḷayamārako;
```

```
Sattamāsāni tassāsi, dāṭhiyo tu camūpati.
```

<p rend="hangnum">§61.</p>

```
Pīḷayamāraṃ gahetvā so, dāṭhiyo damiḷo pana;
```

```
Rajjaṃ’nurādhanagare, duve vassāni kārayi.
```

<p rend="hangnum">§62.</p>

```
Evaṃ damiḷarājūnaṃ, tesaṃ pañcannamevahi;
```

```
Honti cuddasavassānī, sattamāsā ca uttariṃ.
```

<p rend="hangnum">§63.</p>

```
Gatāya tu nivāsatthaṃ, malaye’nuladeviyā;
```

```
Bhariyākanasivassa, pādāpahari pacchiyaṃ.
```

<p rend="hangnum">§64.</p>

```
Kujjhitvā rodamānāsā, rājānaṃ upasakimi;
```

```
Taṃ sutvā tanasivoso, manumādāya nikkhami.
```

<p rend="hangnum">§65.</p>

```
Deviyā <pb ed="M" n="0.0197" /> vacanaṃ sutvā, tassa āgamanā purā;
```

```
Dviputtaṃ devimādāya, tato rājā’pi nikkhami.
```

<p rend="hangnum">§66.</p>

```
Dhanuṃ sandhāya āyantaṃ, sīvaṃ vijjhi mahāsīvo;
```

```
Rājā nāmaṃ bhāvayitvā, akāsi jinasaṅgahaṃ.
```

<p rend="hangnum">§67.</p>

```
Alattha aṭṭhāmacceca, mahante yodhasammate;
```

```
Parivāro mahāāsī, parihāro ca rājino.
```

<p rend="hangnum">§68.</p>

```
Kumbhīlakamahātissa-thera disvā mahāyaso;
```

```
Acchagallavihāramhi, buddhapūjamakārayi.
```

<p rend="hangnum">§69.</p>

```
Vatthuṃ sodhetumāruḷho, akāsacetiyaṅgaṇaṃ;
```

```
Kavisīse amaccamhi, orohantomahīpati.
```

<p rend="hangnum">§70.</p>

```
Ārohanto sadeviko, disvā magge nisinnakaṃ;
```

```
‘‘Na nipanno’’ti kujjhitvā, kavisīsaṃ aghātayi.
```

<p rend="hangnum">§71.</p>

```
Sesā sattaamaccāvi, nibbinnā tena rājinā;
```

```
Tassa’ntikā palāyitvā, pakkamantā yathāruci.
```

<p rend="hangnum">§72.</p>

```
Magge viluttā corehi, vihāraṃ hambugallakaṃ;
```

```
Pavisitvāna addakkhuṃ, tissattheraṃ bahussutaṃ.
```

<p rend="hangnum">§73.</p>

```
Catunekāyiko thero, yathāladdhāni dāpayi;
```

```
Vatthaphāṇitatelāni, taṇḍulā pāhuṇā tathā.
```

<p rend="hangnum">§74.</p>

```
Assatthakāle thero so,
```

```
‘‘Kuhiṃyātā’’ti pucchite;
```

```
Attānaṃ āvīkatvā te,
```

```
Taṃ pavattiṃ nivedayuṃ.
```

<p rend="hangnum">§75.</p>

```
‘‘Kāretuṃ kehi sakkā nu, jinasāsanapaggahaṃ;
```

```
Damiḷehi vā’tha raññā, iti puṭṭhā tu te pana.
```

<p rend="hangnum">§76.</p>

```
‘‘Rañño sakkā’’ti āhaṃsu, saññāpetvāna te iti;
```

```
Ubho tissa mahātissa-therā ādāya te tato.
```

<p rend="hangnum">§77.</p>

```
Rājino santikaṃ netvā, aññamaññaṃ khamāpayuṃ;
```

```
Rājā ca te amaccā ca, thero eva mayācayuṃ.
```

<p rend="hangnum">§78.</p>

```
Siddhe <pb ed="M" n="0.0198" /> kamme pesiteno, gantabbaṃ santikaṃ iti;
```

```
Therā datvā paṭiññaṃ te, yathāṭhānamagañchisuṃ.
```

<p rend="hangnum">§79.</p>

```
Anurādhapuraṃ rājā, āgantvāna mahāyaso;
```

```
Dāṭhikaṃ damiḷaṃ hantvā, sayaṃ rajjamakārayi.
```

<p rend="hangnum">§80.</p>

```
Tato nigaṇṭhārāmaṃ taṃ, viddhaṃsetvā mahīpati;
```

```
Vihāraṃ kārayi tattha, dvādasa pariveṇakaṃ.
```

<p rend="hangnum">§81.</p>

```
Mahāvihārapaṭṭhānā, dvīsu vassasa tesu ca;
```

```
Sattarasasu vassesu, dasamāsā’mikesu ca.
```

<p rend="hangnum">§82.</p>

```
Tathā dinesu dasasu, atikkantesu sādaro;
```

```
Abhayagiri vihāraṃso, patiṭṭhāpesi bhūpati.
```

<p rend="hangnum">§83.</p>

```
Akkosiyitvā te there, tesu pubbupakārino;
```

```
Taṃ mahātissa therassa, vihāraṃ mānado adā.
```

<p rend="hangnum">§84.</p>

```
Girissa yasmā gārāme, rājā kāresi sobhayo;
```

```
Tasmā’bhaya giritveva, vihāro nāmako ahu.
```

<p rend="hangnum">§85.</p>

```
Āṇāpetvā somādeviṃ,
```

```
Yathā ṭhāne ṭhapesiso;
```

```
Tassātannāmakaṃ katvā,
```

```
Somārāma makārayi.
```

<p rend="hangnum">§86.</p>

```
Rathā oropitā sā hi, tasmiṃṭhāne varaṅganā;
```

```
Kaddambapuppha gumbamhi, nilinā tattha addasa.
```

<p rend="hangnum">§87.</p>

```
Muttayantaṃ sāmaṇeraṃ, maggaṃ hatthena chādiya;
```

```
Rājā tassa vaco sutvā, vihāraṃ tattha kārayi.
```

<p rend="hangnum">§88.</p>

```
Mahāthūpassuttarato,
```

```
Cetiyaṃ uccavatthukaṃ;
```

```
Silā sobhakaṇḍakaṃ nāma,
```

```
Rājā soyeva kārayi.
```

<p rend="hangnum">§89.</p>

```
Tesu sattasu yodhesu, uttiyo nāma kārayi;
```

```
Nagaramhā dakkhiṇato, vihāraṃ dakkhiṇavhayaṃ.
```

<p rend="hangnum">§90.</p>

```
Tatteva <pb ed="M" n="0.0199" /> mūlavokāsa, vīhāraṃ mūlanāmako;
```

```
Amacco kārayī tena, sopi taṃnāmako ahu.
```

<p rend="hangnum">§91.</p>

```
Kāresi sāliyārāmaṃ, amacco sāliyavhayo;
```

```
Kāresi pabbatārāmaṃ, amacco pabbatavhayo.
```

<p rend="hangnum">§92.</p>

```
Uttaratissarāmantu, tissāmacco akārayi;
```

```
Vihāre niṭṭhite ramme, tissathera mupaccate.
```

<p rend="hangnum">§93.</p>

```
‘‘Tumhākaṃ paṭisanthāra, vasena’mhehi kārite;
```

```
Vihāre dema tumhākaṃ, iti vatvā adaṃsu ca.
```

<p rend="hangnum">§94.</p>

```
Thero sabbatthavāsesi, te te bhikkhū yathā rahaṃ;
```

```
Amaccā’daṃsu saṅghassa, vividhe samaṇārahe.
```

<p rend="hangnum">§95.</p>

```
Rājā sakavihāramhi, vasante samupaṭṭhahi;
```

```
Paccayehi anunehi, tena te bahavo ahuṃ.
```

<p rend="hangnum">§96.</p>

```
Theraṃ kulehī saṃsaṭṭhaṃ, mahātissoti vissutaṃ;
```

```
Kulasaṃsaṭṭha dosena, saṅgho taṃ nīhari ito.
```

<p rend="hangnum">§97.</p>

```
Tassa sisso bahalamassu-
```

```
Tissattheroti pissuto;
```

```
Kuddho’bhayagiriṃ gantvā,
```

```
Vasi pakkhaṃ vahaṃ tahiṃ.
```

<p rend="hangnum">§98.</p>

```
Tatoppabhuti te bhikkhū, mahāvihāranāgamuṃ;
```

```
Evaṃ te’bhayagirikā, niggatā theravādato.
```

<p rend="hangnum">§99.</p>

```
Pabhinnā’bhayagirikehi, dakkhiṇavihārikāyati;
```

```
Evaṃ te theravādīhi, pabhinnā bhikkhavo dvidhā.
```

<p rend="hangnum">§100.</p>

```
Mahā abhayabhikkhū te, vaḍḍhetuṃ dīpavāsino;
```

```
Vaṭṭagāmaṇibhūmindo, pattiṃ nāma adāsi so.
```

<p rend="hangnum">§101.</p>

```
Vihārapariveṇāni, ghaṭābaddhe akārayi;
```

```
‘‘Paṭisaṅkharaṇaṃ evaṃ, hessatīti vicintiya.
```

<p rend="hangnum">§102.</p>

```
Piṭakattayapāḷiñca, tassa aṭṭhakathampi ca;
```

```
Mukhapāṭhena ānesuṃ, pubbe bhikkhū mahāmati.
```

<p rend="hangnum">§103.</p>

```
Hāniṃ <pb ed="M" n="0.0200" /> disvāna sattānaṃ, tadā bhikkhū samāgatā;
```

```
Ciraṭṭhitatthaṃ dhammassa, potthakesu likhāpayuṃ.
```

<p rend="hangnum">§104.</p>

```
Vaṭṭagāmaṇi abhayo, rājā rajjamakārayi;
```

```
Iti dvādasavassāni, pañcamāsesu ādito.
```

<p rend="hangnum">§105.</p>

```
Itī parahita mattano hitañca,
```

```
Paṭilabhiyissariyaṃ karoti pañño;
```

```
Vipulamapi kubuddhiladdhabhovaṃ,
```

```
Ubhayahitaṃ na karoti bhogaluddho’ti.
```

Sujanappasādasaṃvegatthāya kate mahāvaṃse

Dasarājako nāma

Tettiṃsatimo paricchedo.

### Catuttiṃsatima pariccheda

#### Ekādasarājadīpano

<p rend="hangnum">§1.</p>

```
Tadaccaye mahācūlī-mahātisso akārayi;
```

```
Rajjaṃ cuddasavassāni, dhammena ca samena ca.
```

<p rend="hangnum">§2.</p>

```
Sahatthena kataṃ dānaṃ, so sutvāna mahapphalaṃ;
```

```
Paṭhameyeva vassamhi, gantvā aññātavesavā.
```

<p rend="hangnum">§3.</p>

```
Katvāna sālilavanaṃ, laddhāya bhatiyā tato;
```

```
Piṇḍapātaṃ mahāsumma-therassā’dā mahīpati.
```

<p rend="hangnum">§4.</p>

```
Soṇṇagirimhi puna so, tīṇivassāni khattiyo;
```

```
Guḷayantamhi katvāna, bhatiṃladdhā guḷe tato.
```

<p rend="hangnum">§5.</p>

```
Te guḷe āharāpetvā, puraṃ āgamma bhūpati;
```

```
Bhikkhusaṅghassa pādāsi, mahādānaṃ mahīpati.
```

<p rend="hangnum">§6.</p>

```
Tiṃsabhikkhusahassassa, adā acchādanāni ca;
```

```
Dvādasannaṃ sahassānaṃ, bhikkhūnīnaṃ tatheva ca.
```

<p rend="hangnum">§7.</p>

```
Kārayitvā <pb ed="M" n="0.0201" /> mahīpālo, vihāraṃ suppatiṭṭhitaṃ;
```

```
Saṭṭhibhikkhu sahassassa, ticīvaramadāpayi.
```

<p rend="hangnum">§8.</p>

```
Tiṃsa sahassa saṅkhānaṃ, bhikkhunīnañca dāpayi;
```

```
Maṇḍavāpi vihāraṃ so, tathā abhayagallakaṃ.
```

<p rend="hangnum">§9.</p>

```
Vaṅgupaṭṭaṅgagallañca, dīghabāhukagallakaṃ;
```

```
Vālagāma vihārañca, rājā soyeva kārayi.
```

<p rend="hangnum">§10.</p>

```
Evaṃ saddhāya so rājā, katvā puññāninekadhā;
```

```
Catuddasannaṃ vassānaṃ, accayena divaṃ agā.
```

<p rend="hangnum">§11.</p>

```
Vaṭṭagāmaṇino putto, coranāgoti vissuto;
```

```
Mahācūḷissarajjamhi, coro hutvā caritadā.
```

<p rend="hangnum">§12.</p>

```
Mahācūḷe uparate, rajjaṃ kārayi āgato;
```

```
Attano corakāle so, nivāsaṃ yesunālabhi.
```

<p rend="hangnum">§13.</p>

```
Aṭṭharasavihāre te, viddhaṃsāpesi dummati;
```

```
Rajjaṃ dvādasavassāni, coranāgo akārayi.
```

<p rend="hangnum">§14.</p>

```
Lokantarika nirayaṃ, pāposoupapajjatha;
```

```
Tadaccaye mahācūḷhi-rañño putto akārayi.
```

<p rend="hangnum">§15.</p>

```
Rajjaṃ tīṇeva vassāni, rājātisso’ti vissuto;
```

```
Coranāgassa devītu, vīsamaṃ vīsamānulā.
```

<p rend="hangnum">§16.</p>

```
Vīsaṃ datvāna māresi, balattherattamānasā;
```

```
Tasmiṃyevabalatthesā, anulārattamānasā.
```

<p rend="hangnum">§17.</p>

```
Tissaṃ vīsenaghātetvā, tassa rajjamadāsisā;
```

```
Sīvo nāma balatthoso, jeṭṭhadovāriko tahiṃ.
```

<p rend="hangnum">§18.</p>

```
Katvā mahesiṃ anulaṃ, vassaṃ māsadvayā’cikaṃ;
```

```
Rajjaṃ kāresi nagare, vaṭuke damiḷe’nulā.
```

<p rend="hangnum">§19.</p>

```
Rattā vīsena taṃ hantvā, vaṭuke rajjamappayi;
```

```
Vaṭuko damiḷo so hi, pure nagaravaḍḍhakī.
```

<p rend="hangnum">§20.</p>

```
Mahesiṃ anulaṃ katvā, vassaṃ māsadvayādhikaṃ;
```

```
Rajjaṃ kāresi nagare, anulā tattha āgataṃ.
```

<p rend="hangnum">§21.</p>

```
Passitvā dārubhatikaṃ, tasmiṃ sārattamānasā;
```

```
Hantvā visena vaṭukaṃ, tassa rajjaṃ samappayi.
```

<p rend="hangnum">§22.</p>

```
Dārubhatikatisso <pb ed="M" n="0.0202" /> so, mahesiṃ kariyānulaṃ;
```

```
Ekamāsādhikaṃ vassaṃ, pure rajjamakārayi.
```

<p rend="hangnum">§23.</p>

```
Kāresi so pokkharaṇiṃ, mahāmeghavane lahuṃ;
```

```
Nilīye nāma damiḷe, sā purohitabrāhmaṇe.
```

<p rend="hangnum">§24.</p>

```
Rāgena rattā anulā, tena saṃvāsakāminī;
```

```
Dārubhatikatissaṃtaṃ, vīsaṃ datvāna ghātiya.
```

<p rend="hangnum">§25.</p>

```
Nilīyassa adā rajjaṃ, sopi nilīyabrāhmaṇo;
```

```
Taṃ mahesiṃ karitvāna, niccaṃ tāya upaṭṭhito.
```

<p rend="hangnum">§26.</p>

```
Rajjaṃ kāresi chammāsaṃ, anurādhapure idha;
```

```
Dvattiṃsāya balatthehi, vatthukāmā yathāruciṃ.
```

<p rend="hangnum">§27.</p>

```
Vīsena taṃ ghātayitvā, nilīyaṃ khattiyānulā;
```

```
Rajjaṃ sā anulādevī, catumāsamakārayi.
```

<p rend="hangnum">§28.</p>

```
Mahācūḷikarājassa, putto dutiyako pana;
```

```
Kūṭakaṇṇatisso nāma, bhīto so’nuladeviyā.
```

<p rend="hangnum">§29.</p>

```
Palāyitvā pabbajitvā, kāle pattabalo idha;
```

```
Āgantvā ghātayitvā, taṃ anulaṃ duṭṭhamānasaṃ.
```

<p rend="hangnum">§30.</p>

```
Rajjaṃ kāresi dvāvīsaṃ, vassāni manujādhipo;
```

```
Mahāuposathāgāraṃ, akā cetiyapabbate.
```

<p rend="hangnum">§31.</p>

```
Gharassa tassa purato, silāthūpamakārayi;
```

```
Bodhiṃ ropesi tattheva, sova cetiyepabbate.
```

<p rend="hangnum">§32.</p>

```
Pelagāmavihārañca, antaragaṅgāya kārayi;
```

```
Tattheva vaṇṇakaṃ nāma, mahāmātikameva ca.
```

<p rend="hangnum">§33.</p>

```
Ambaduggamahāvāpiṃ, bhayoluppalameva ca;
```

```
Sattahatthuccapākāraṃ, purassa parikhaṃ tathā.
```

<p rend="hangnum">§34.</p>

```
Mahāvatthumhi anulaṃ, jhāpayitvā asaññataṃ;
```

```
Apanīya tato thokaṃ, mahāvatthumakārayi.
```

<p rend="hangnum">§35.</p>

```
Padumassaravanuyyānaṃ, nagareyeva kārayi;
```

```
Matā’ssa dante dhovitvā, pabbaji jinasāsane.
```

<p rend="hangnum">§36.</p>

```
Kulasantake <pb ed="M" n="0.0203" /> gharaṭṭhāne, mātubhikkhunupassayaṃ;
```

```
Kāresi dantagehanti, vissato āsi tena so.
```

<p rend="hangnum">§37.</p>

```
Tadaccaye tassa putto, nāmako bhātikābhayo;
```

```
Aṭṭhavīsativassāni, rajjaṃ kāresi khattiyo.
```

<p rend="hangnum">§38.</p>

```
Mahādāṭṭhikarājassa, bhātikattāmahīpati;
```

```
Dīpe ‘‘bhātikarājā’’ti, pākaṭo āsi dhammiko.
```

<p rend="hangnum">§39.</p>

```
Kāresi lohapāsāde, paṭisaṅkhārametthaso;
```

```
Mahāthūpe vedikā dve, thūpavhe’posathavhayaṃ.
```

<p rend="hangnum">§40.</p>

```
Attano balimujjhitvā, nagarassa samantato;
```

```
Ropāpetvā yojanamhi, sumanāna’jjukāni ca.
```

<p rend="hangnum">§41.</p>

```
Pādavecikato yāva, dhuracchattānarādhipo;
```

```
Caturaṅgalabahalena, gandhena urucetiyaṃ.
```

<p rend="hangnum">§42.</p>

```
Limpāpetvāna pupphāni, vaṇṭehi tattha sādhukaṃ;
```

```
Nivesitvāna koresi, thūpaṃ mālāgulopamaṃ.
```

<p rend="hangnum">§43.</p>

```
Punadvaṅgulabahalāya, manosilāya cetiyaṃ;
```

```
Limpāpetvāna kāresi, tatheva kusumācitaṃ.
```

<p rend="hangnum">§44.</p>

```
Puna sopānato yāva, dhuracchattāva cetiyaṃ;
```

```
Pupphehi okirāpetvā, chādesi puppharāsino.
```

<p rend="hangnum">§45.</p>

```
Uṭṭhāpetvāna yantehi, jalaṃ abhayavāpito;
```

```
Jalehi thūpaṃ sevanto, balapūjamakārayi.
```

<p rend="hangnum">§46.</p>

```
Sakaṭasatena muttānaṃ, saddhiṃ telena sādhukaṃ;
```

```
Maddāpetvā sudhāpiṇḍaṃ, sudhākammamakārayi.
```

<p rend="hangnum">§47.</p>

```
Pavālajālaṃ kāretvā, taṃ khipāpiya cetiye;
```

```
Sovaṇṇāni padumāni, cakkamattāni sandhisu.
```

<p rend="hangnum">§48.</p>

```
Laggāpetvā tato muttā-kalāpe yāva heṭṭhimā;
```

```
Padumā’lambayitvāna, mahāthūpamapūjayi.
```

<p rend="hangnum">§49.</p>

```
Gaṇasajjhāyasaddaṃ <pb ed="M" n="0.0204" /> so, dhātugabbhamhitādini;
```

```
Sutvā ‘‘adisvā taṃnā’haṃ, vuṭṭhahissanti nicchito.
```

<p rend="hangnum">§50.</p>

```
Pācinādikamūlamhi, anāhāro nipajjatha;
```

```
Therā dvāraṃ māpayitvā, dhātugabbhaṃ nayiṃsu taṃ.
```

<p rend="hangnum">§51.</p>

```
Dhātugabbhavibhūtiṃso, sabbaṃ disvā mahīpati;
```

```
Nikkhanto tādiseheva, pottharūpehi pūjayi.
```

<p rend="hangnum">§52.</p>

```
Madhugandhehi gandhehi, ghaṭehi sarasehi ca;
```

```
Añjanaharitālehi, tathāmanosilāhi ca.
```

<p rend="hangnum">§53.</p>

```
Manosilāsu vassena, bhassitvā cetiyaṅgaṇe;
```

```
Ṭhitāsu gopphamattāsu, racite pu’ppalehi ca.
```

<p rend="hangnum">§54.</p>

```
Thūpaṅgaṇamhi sakale, purite gandhakaddame;
```

```
Cittakilañjachiddesu, racite pu’ppalehi ca.
```

<p rend="hangnum">§55.</p>

```
Vārayitvā vārimaggaṃ, tatheva purite ghaṭe;
```

```
Dīpavaṭṭihi nekāni, katavaṭṭisikhāhi ca.
```

<p rend="hangnum">§56.</p>

```
Madhukatelamhi tathā, tilatele tatheva ca;
```

```
Tatheva paṭṭavaṭṭīnaṃ, su bahūhi sikhāhi ca.
```

<p rend="hangnum">§57.</p>

```
Yathāvuttehi etehi, mahāthūpassa khattiyo;
```

```
Sattakkhattuṃ sattakkhattuṃ, pūjā’kāsi visuṃ visuṃ.
```

<p rend="hangnum">§58.</p>

```
Anuvassañca niyataṃ, sudhāmaṅgalamuttamaṃ;
```

```
Bodhisinānapūjā ca, tatheva urubodhiyā.
```

<p rend="hangnum">§59.</p>

```
Mahāvesākha pūjā ca, uḷārā aṭṭhavīsati;
```

```
Caturāsīti sahassāni, pūjā ca anuḷārikā.
```

<p rend="hangnum">§60.</p>

```
Vividhaṃ naṭanaccañca, nānātūriyavāditaṃ;
```

```
Mahāthūpe mahāpūjaṃ, saddhānunno akārayi.
```

<p rend="hangnum">§61.</p>

```
Divasassa ca tikkhattuṃ, buddhuppaṭṭhānamāgamā;
```

```
Dvikkhattuṃ, pupphabheriñca, niyataṃ so akārayi.
```

<p rend="hangnum">§62.</p>

```
Niyatañcanadānañca, pavāraṇādānameva ca;
```

```
Telaphāṇitavatthādi-parikkhāraṃ samaṇārahaṃ.
```

<p rend="hangnum">§63.</p>

```
Bahuṃ <pb ed="M" n="0.0205" /> pādāsi saṅghassa, cetiyakhettameva ca;
```

```
Cetiye parikammatthaṃ, adāsi tattha khattiyo.
```

<p rend="hangnum">§64.</p>

```
Sadā bhikkhusahassassa, vihāre cetiyapabbate;
```

```
Salākavattabhattañca, so dāpesi ca bhūpati.
```

<p rend="hangnum">§65.</p>

```
Cintāmaṇimucelavhe, upaṭṭhānattaye ca so;
```

```
Tathā padumaghare chatta-pāsāde ca manorame.
```

<p rend="hangnum">§66.</p>

```
Bhojento pañcaṭhānamhi, bhikkhūganthadhure yute;
```

```
Paccayehi upaṭṭhāsi, sadā dhamme sagāravo.
```

<p rend="hangnum">§67.</p>

```
Porāṇarājaniyātaṃ, yaṃkiñci sāsanassitaṃ;
```

```
Akāsi puññakammaṃso, sabbaṃ bhātikabhūpati.
```

<p rend="hangnum">§68.</p>

```
Tassa bhābhakarājassa, accaye taṃ kaniṭṭhako;
```

```
Mahādāṭhimahānāga-nāmo rajjamakārayi.
```

<p rend="hangnum">§69.</p>

```
Dvādasaṃyeva vassāni, nānāpuññaparāyano;
```

```
Mahāthūpamhi kiñjakkha- pāsāṇe attharāpayi.
```

<p rend="hangnum">§70.</p>

```
Vālikāmariyādañca, kāresi vitthataṅgaṇaṃ;
```

```
Dīpe sabbavihāresu, dhammāsanamadāpayi.
```

<p rend="hangnum">§71.</p>

```
Ambatthala mahāthūpaṃ, kārāpesi mahīpati;
```

```
Ca yeaniṭṭhamānamhi, saritvā munino guṇaṃ.
```

<p rend="hangnum">§72.</p>

```
Cajitvāna sakaṃ pāṇaṃ, nipajjitvā sayaṃ tahiṃ;
```

```
Ṭhapayitvā cayaṃ tassa, niṭṭhāpetvāna cetiyaṃ.
```

<p rend="hangnum">§73.</p>

```
Catudvāre ṭhapāpesi, caturo ratanagghike;
```

```
Susippikehi suvibhatte, nānāratanajotite.
```

<p rend="hangnum">§74.</p>

```
Cetiye paṭimocetvā, nānāratanakañcukaṃ;
```

```
Kañcana bubbulañcettha, muttolambañca dāpayi.
```

<p rend="hangnum">§75.</p>

```
Cetiya pabbatāvaṭṭe, alaṅkariya yojanaṃ;
```

```
Yojāpetvā catudvāraṃ, samantā cāruvīthikaṃ.
```

<p rend="hangnum">§76.</p>

```
Vīthiyā ubhato passe, āpaṇāni pasāriya;
```

```
Dhajagghika to raṇāni, maṇḍayitvā tahiṃ tahiṃ.
```

<p rend="hangnum">§77.</p>

```
Dīpamālā <pb ed="M" n="0.0206" /> samujjotaṃ, kārayitvā samantato;
```

```
Naṭanaccāni gītāni, vāditāni ca kārayi.
```

<p rend="hangnum">§78.</p>

```
Magge kadambanadito, yāvacetiya pabbatā;
```

```
Gantuṃ dhotehi pādehi, kārayi’ttharaṇatthataṃ.
```

<p rend="hangnum">§79.</p>

```
Sanaccagītavādehi, samajjamakaruṃ tahiṃ;
```

```
Nagarassa catudvāre, mahā dānañca dāpayi.
```

<p rend="hangnum">§80.</p>

```
Akāsi sakale dīpe, dīpamālānirantaraṃ;
```

```
Salilepi samuddassa, samantā yojanantare.
```

<p rend="hangnum">§81.</p>

```
Cetiyassa mahetena, pūjā sā kāritā subhā;
```

```
Giribhaṇḍā mahāpūjā, uḷārā vuccate idha.
```

<p rend="hangnum">§82.</p>

```
Samāgatānaṃ bhikkhūnaṃ, tasmiṃ pūjā samāgame;
```

```
Dānaṃ aṭṭhasu ṭhānesu, ṭhapāpetvā mahīpati.
```

<p rend="hangnum">§83.</p>

```
Tāḷayitvāna tatraṭṭhā, aṭṭhasovaṇṇabheriyo;
```

```
Catuvīsasahassānaṃ, mahādānaṃ pavattayi.
```

<p rend="hangnum">§84.</p>

```
Chacīvarāni pādāsi, bandhamokkhañca kārayi;
```

```
Catudvārenvāpitehi, sadā kammamakārayi.
```

<p rend="hangnum">§85.</p>

```
Pubbarājūhi ṭhapitaṃ, bhātaraṃ ṭhapitaṃ tathā;
```

```
Puññakammaṃ ahāpetvā, sabbaṃ kārayibhūpati.
```

<p rend="hangnum">§86.</p>

```
Attānaṃ deviṃputte dve, hatthiṃ assañca maṅgalaṃ;
```

```
Vāriyanto’pi saṅghena, saṅghassā’dāsi bhūpati.
```

<p rend="hangnum">§87.</p>

```
Chasata sahassagghakaṃ, bhikkhusaṅghassa so adā;
```

```
Satasahassagghanakaṃ, bhikkhūnīnaṃ gaṇassa tu.
```

<p rend="hangnum">§88.</p>

```
Datvāna kappiyaṃ bhaṇḍaṃ, vividhaṃ vidhikovido;
```

```
Attānañca’va sese ca, saṅghato abhinīhari.
```

<p rend="hangnum">§89.</p>

```
Kālāyana kaṇṇikamhi, maṇināga pabbatavhayaṃ;
```

```
Vihārañca kaḷavhayaṃ, kāresi manujādhipo.
```

<p rend="hangnum">§90.</p>

```
Kubu <pb ed="M" n="0.0207" /> bandhanadītīre, samuddavihārameva ca;
```

```
Huvāvakaṇṇike cūḷa, nagapabbatasavhayaṃ.
```

<p rend="hangnum">§91.</p>

```
Pāsāṇadīpakavhamhi, vihāre kārite sayaṃ;
```

```
Pāniyaṃ upanitassa, sāmaṇerassa khattiyo.
```

<p rend="hangnum">§92.</p>

```
Upacāre pasīditvā, samantā aṭṭhayojanaṃ;
```

```
Saṅghabhogamadātassa, vihārassa mahīpati.
```

<p rend="hangnum">§93.</p>

```
Maṇḍavāpi vihāre ca, sāmaṇerassa khattiyo;
```

```
Tuṭṭho vihāraṃ dāpesi, saṅghe bhogaṃ tatheva so.
```

<p rend="hangnum">§94.</p>

```
Iti vibhavamanappaṃ sādhupaññā labhitvā,
```

```
Vigatamadapamādācatta kāmapasaṅgā;
```

```
Akariyajanakhedaṃ puññakammābhirāmā,
```

```
Vipulavividhapuññaṃ suppannākarontīti.
```

Sujanappasādasaṃvegatthāya kate mahāvaṃse

Ekādasarājadīpano nāma

Catuttiṃsatimo paricchedo.

### Pañcatiṃsatimapariccheda

#### Dvādasarājako

<p rend="hangnum">§1.</p>

```
Āmaṇḍagāmaṇyabhayo, mahādāṭhikaaccaye;
```

```
Navavassanaṭṭhamāse, rajjaṃ kāresi taṃ suto.
```

<p rend="hangnum">§2.</p>

```
Chattāti chattaṃ kāresi, mahāthūpe manorame;
```

```
Tatheva pādavediñca, muddhavediñca kārayi.
```

<p rend="hangnum">§3.</p>

```
Tatheva lohapāsāda, thūpavhe posathavhaye;
```

```
Kāresi kucchiājiraṃ, kucchiāḷindameva ca.
```

<p rend="hangnum">§4.</p>

```
Ubhayatthāpi <pb ed="M" n="0.0208" /> kāresi, cāruṃ ratanapaṇḍapaṃ;
```

```
Rajataleṇa vihārañca, kārāpesi narādhipe.
```

<p rend="hangnum">§5.</p>

```
Mahāgāmeṇḍavāpiṃso, passe kāriya dakkhiṇe;
```

```
Dakkhiṇassa vihārassa, adāsi puññadakkhiṇo.
```

<p rend="hangnum">§6.</p>

```
Māghātaṃ sakale dīpe, kāresi manujādhipo;
```

```
Valliphalāni sabbāni, ropāpetvā tahiṃ tahiṃ.
```

<p rend="hangnum">§7.</p>

```
Maṃ sakubhaṇḍakaṃ nāma, āmaṇḍiya mahīpati;
```

```
Pattaṃ pūrāpayitvāna, kāretvā vatthacumbaṭaṃ.
```

<p rend="hangnum">§8.</p>

```
Dāpesi sabbasaṅghassa, vippasannena cetasā;
```

```
Patte pūrāpayitvā so, āmaṇḍa gāmaṇividū.
```

<p rend="hangnum">§9.</p>

```
Taṅkaniṭṭhokaṇirājā-tisso ghātiya tātaraṃ;
```

```
Tīṇi vassāni nagare, rajjaṃ kāresi khattiyo.
```

<p rend="hangnum">§10.</p>

```
Uposathagharaṭṭaṃ esā, nicchini cekiyavhaye;
```

```
Rājāparādhakammamhi, putte saṭṭhitu bhikkhavo.
```

<p rend="hangnum">§11.</p>

```
Sahoḍḍe gāhayitvāna, rājā cetiya pabbate;
```

```
Khipāpesi kaṇiravhe, pabbhāramhi asīlake.
```

<p rend="hangnum">§12.</p>

```
Kaṇirājā accayena, āmaṇḍagāmaṇi suto;
```

```
Cūḷābhayo vassamekaṃ, rajjaṃ kāresi khattiyo.
```

<p rend="hangnum">§13.</p>

```
So goṇakanadītīre, purapassamhi dakkhiṇe;
```

```
Kārāpesi mahīpālo, vihāre cūḷagallakaṃ.
```

<p rend="hangnum">§14.</p>

```
Cūḷābhayassa’cca yena, sīvali taṃ kaniṭṭhikā;
```

```
Āmaṇḍadhītā caturo, māse rajjamakārayi.
```

<p rend="hangnum">§15.</p>

```
Āmaṇḍa bhāgineyyā tu, sīvaliṃ apanīyataṃ;
```

```
Iḷanāgoti nāmena, chattaṃ ussāpayi pure.
```

<p rend="hangnum">§16.</p>

```
Tissavāpiṃ gate tasmiṃ, ādivasse narādhipe;
```

```
Taṃ hitvā puramāgañchuṃ, bahavolambakaṇṇakā.
```

<p rend="hangnum">§17.</p>

```
Tahiṃ adisvā te rājā, kuddho tehi akārayi;
```

```
Maddayaṃ vāpiyā passe, mahāthūpañjasaṃsayaṃ.
```

<p rend="hangnum">§18.</p>

```
Tesaṃ <pb ed="M" n="0.0209" /> vicārake katvā, caṇḍāle ca ṭhapāpayi;
```

```
Tena kuddhālambakaṇṇā, sabbe hutvāna ekato.
```

<p rend="hangnum">§19.</p>

```
Rājānaṃ taṃ gahetvāna, rundhitvāna sake ghare;
```

```
Sayaṃ rajjaṃ vicāresuṃ, rañño devī tadā sakaṃ.
```

<p rend="hangnum">§20.</p>

```
Puttaṃ candamukhasivaṃ, maṇḍayitvā kumārakaṃ;
```

```
Datvāna hatthe dhātīnaṃ, maṅgalahatthi santike.
```

<p rend="hangnum">§21.</p>

```
Pesesi vatvā sandesaṃ, netvā taṃ dhātiyo tahiṃ;
```

```
Vadiṃsu devisandesaṃ, sabbaṃ maṅgala hatthino.
```

<p rend="hangnum">§22.</p>

```
‘‘Ayaṃ te sādhino putto,
```

```
Sāmiko cārake ṭhito;
```

```
Arihi ghātato seso,
```

```
Tayā ghāto imassa tu.
```

<p rend="hangnum">§23.</p>

```
Tvamenaṃ kira ghātehi, idaṃ devivaco’’iti;
```

```
Vatvā tu sayāpesuṃ, pādamūlamhi hatthino.
```

<p rend="hangnum">§24.</p>

```
Dukkhito so ruditvāna, nāgo bhetvāna āḷakaṃ;
```

```
Pavisitvā mahāvatthuṃ, dvāraṃ pātiya thāmasā.
```

<p rend="hangnum">§25.</p>

```
Rañño nisinnaṅgaṇamhi, ugghāṭetvā kavāṭakaṃ;
```

```
Nisīdāpiya taṃ khandhe, mahātitthamupāgami.
```

<p rend="hangnum">§26.</p>

```
Nāvaṃ āro payitvāna, rājānaṃ tattha kuñjaro;
```

```
Pacchimo dadhitīrena, sayaṃ malaya māruhī.
```

<p rend="hangnum">§27.</p>

```
Paratīre vasitvā so, tīṇivassāni khattiyo;
```

```
Balakāyaṃ gahetvāna, āgā nāvāti rohaṇaṃ.
```

<p rend="hangnum">§28.</p>

```
Titthe sakkharasobbhamhi, otaritvāna bhūpati;
```

```
Akāsi rohaṇe tattha, mahantaṃ balasaṅgahaṃ.
```

<p rend="hangnum">§29.</p>

```
Rañño maṅgalahatthiso, dakkhiṇaṃ malayaṃ tato;
```

```
Rohaṇaṃye’vupāgañchi, tassa kammāni kātave.
```

<p rend="hangnum">§30.</p>

```
Mahāpadumanāmassa, tattha jātakabhāṇino;
```

```
Tulādhāravhavāsissa, mahātherassa santike.
```

<p rend="hangnum">§31.</p>

```
Kapijātakaṃ <pb ed="M" n="0.0210" /> sutvāna, bodhisatte pasādavā;
```

```
Nāgamahāvihāraṃ so, jiyāmuttadhanussataṃ.
```

<p rend="hangnum">§32.</p>

```
Katvā kāresi thūpañca, vaḍḍhāpesi yathāṭhitaṃ;
```

```
Tissavāpiñca kāresi, tathā duravhavāpikaṃ.
```

<p rend="hangnum">§33.</p>

```
So gahetvā balaṃ rājā, yuddhāya abhinikkhami;
```

```
Taṃ sutvā lambakaṇṇā ca, yuddhāya abhisaṃyutā.
```

<p rend="hangnum">§34.</p>

```
Papallakkhandhadvāramhi, khette hiṅkaravāpike;
```

```
Yuddhaṃ ubhinnaṃ vattittha, aññamaññavihesanaṃ.
```

<p rend="hangnum">§35.</p>

```
Nāvākilantadehattā, posā sīdanti rājino;
```

```
Rājā nāmaṃ sāvayitvā, sayaṃ pāvisi tena so.
```

<p rend="hangnum">§36.</p>

```
Tena bhītālambakaṇṇā, sayiṃsu udarena so;
```

```
Tesaṃ sīsāni chinditvā, ratanābhisamaṃkari.
```

<p rend="hangnum">§37.</p>

```
Tikkhattumevantukate, karuṇāya mahīpati;
```

```
‘‘Amāretvā’va gaṇhātha, jīvaggāha’nti abruvi.
```

<p rend="hangnum">§38.</p>

```
Tato vijitasaṅgāmo, puraṃ āgamma bhūpati;
```

```
Chattaṃ ussāpayitvāna tissavāpi chaṇaṃ agā.
```

<p rend="hangnum">§39.</p>

```
Jalakīḷāya uggantvā, sumaṇḍitapasādhito;
```

```
Attano sirisampattiṃ, disvā tassantarāyike.
```

<p rend="hangnum">§40.</p>

```
Lambakaṇṇe saritvāna, kuddho so yojayīrathe;
```

```
Yugaparamparā tesaṃ, purato pāvisī puraṃ.
```

<p rend="hangnum">§41.</p>

```
Mahāvatthussa ummāre, ṭhatvā rājāṇapesi so;
```

```
‘‘Imesaṃ sīsamummāre, asmiṃ chindatha bho’’iti.
```

<p rend="hangnum">§42.</p>

```
Goṇā eterathe yuttā, tava honti rathesabha;
```

```
Siṅgaṃkhurañca etesaṃ, chedāpayata bho’’iti.
```

<p rend="hangnum">§43.</p>

```
Mātuyā atha saññatto, sīsacchedaṃ nivāriya;
```

```
Nāsañca pādaṅguṭṭhañca, tesaṃ rājā achedayi.
```

<p rend="hangnum">§44.</p>

```
Hatthivutthaṃ janapadaṃ, adā hatthissa khattiyo;
```

```
Hatthibhogo janapado, iti tenāsi nāmato.
```

<p rend="hangnum">§45.</p>

```
Evaṃ anurādhapure, iḷānāgo mahīpati;
```

```
Chabbassāni anunāni, rajjaṃ kāresi khattiyo.
```

<p rend="hangnum">§46.</p>

```
Iḷanāgaccaye <pb ed="M" n="0.0211" /> tassa, putto candamukhosivo;
```

```
Aṭṭhavassaṃ sattamāsaṃ, rājā rajjamakārayi.
```

<p rend="hangnum">§47.</p>

```
Maṇikāragāme vāpi, kārāpetvā mahīpati;
```

```
Issarasamaṇavhassa, vihārassa adāsi so.
```

<p rend="hangnum">§48.</p>

```
Tassa rañño mahesī ca, saṅgāme pattimattano;
```

```
Tassevā’dā vihārassa, damiḷadevīti vissutā.
```

<p rend="hangnum">§49.</p>

```
Taṃ tissavāpī kīḷāya, hantvā candamukhaṃ sivaṃ;
```

```
Yasaḷālakatisso’ti, vissuto taṅkaniṭṭhako.
```

<p rend="hangnum">§50.</p>

```
Anurādhapure ramme, laṅkābhuvadane subhe;
```

```
Sattavassānaṭṭhamāse, rājā rajjamakārayi.
```

<p rend="hangnum">§51.</p>

```
Dovirikassa dattassa, puttho dovāriko sayaṃ;
```

```
Rañño sadisarūpena, ahosi subhanāmavā.
```

<p rend="hangnum">§52.</p>

```
Subhaṃ balatthaṃ taṃ rājā, rājabhūsāya bhūsiya;
```

```
Nisidāpiya pallaṅke, hāsatthaṃ yasaḷālako.
```

<p rend="hangnum">§53.</p>

```
Sīsacoḷaṃ balatthassa, sasīse paṭimuñciya;
```

```
Yaṭṭhiṃ gahetvā hatthena, dvāramūle ṭhito sayaṃ.
```

<p rend="hangnum">§54.</p>

```
Vandantesu amaccesu, nisinnaṃ āsanamhi taṃ;
```

```
Rājā hasati evaṃ so, kurute antarantarā.
```

<p rend="hangnum">§55.</p>

```
‘‘Balattho ekadivasaṃ, rājānaṃ hasamānakaṃ;
```

```
Ayaṃ balattho kasmā me, sammukhāhasatī’’ti so.
```

<p rend="hangnum">§56.</p>

```
Mārāpayitvā rājānaṃ, balattho so subho idha;
```

```
Rajjaṃ kāresi chabbassaṃ, subharājāti vissuto.
```

<p rend="hangnum">§57.</p>

```
Dvisu mahāvihāresu, subharājā manoramaṃ;
```

```
Pariveṇapantiṃ subha-nāmakaṃyeva kārayi.
```

<p rend="hangnum">§58.</p>

```
Uruvelasamīpamhi, tathā vellivihārakaṃ;
```

```
Puratthime ekadvāraṃ, gaṅgante nandigāmakaṃ.
```

<p rend="hangnum">§59.</p>

```
Lambakaṇṇasuto <pb ed="M" n="0.0212" /> eko, uttarapassavāsiko;
```

```
Senāpatimupaṭṭhāsi, vasabho nāma mātulaṃ.
```

<p rend="hangnum">§60.</p>

```
Hessati vasabho nāma, rājā’ti sutiyāsadā;
```

```
Ghāteti rājādīpamhi, sabbe vasabhanāmake.
```

<p rend="hangnum">§61.</p>

```
‘‘Rañño dassāma vasataṃ, ima’’nti bhariyāya so;
```

```
Senāpatimantayitvā, pāto rājakulaṃ agā.
```

<p rend="hangnum">§62.</p>

```
Gacchato tena sahasā, tambulaṃ cuṇṇavajjitaṃ;
```

```
Hatthamhi vasabhassā’dā, taṃ sādhu parirakkhituṃ.
```

<p rend="hangnum">§63.</p>

```
Rājagehassa dvāramhi, tambulaṃ cuṇṇavajjitaṃ;
```

```
Senāpati udikkhitvā, taṃ cuṇṇatthaṃ visajjayi.
```

<p rend="hangnum">§64.</p>

```
Senāpatissa bhariyā, cuṇṇatthaṃ vasabhaṃ gataṃ;
```

```
Vatvā rahassaṃ datvā ca, sahassaṃ taṃ palāpayi.
```

<p rend="hangnum">§65.</p>

```
Mahāvihāraṭhānaṃ so, gantvāna vasabho pana;
```

```
Tattha therehi khiranna-vatthehi katasaṅgaho.
```

<p rend="hangnum">§66.</p>

```
Tato paraṃ kuṭṭhino ca, rājabhāvāya nicchitaṃ;
```

```
Sutvāna vacanaṃhaṭṭho, ‘‘coro hessa’’nti nicchito.
```

<p rend="hangnum">§67.</p>

```
Laddhasamatthapurise, gāmaghātaṃ tato paraṃ;
```

```
Karonto rohaṇaṃ gantvā, kapallapuvopadesato.
```

<p rend="hangnum">§68.</p>

```
Kamena raṭṭhaṃ kaṇhantho, sampattabalavāhano;
```

```
So rājā dvīhi vassehi, āgamma purasantikaṃ.
```

<p rend="hangnum">§69.</p>

```
Subharājaṃ raṇe hantvā, vasabho so mahabbalo;
```

```
Ussāpayi purebhattaṃ, mātulo’pi raṇe pati.
```

<p rend="hangnum">§70.</p>

```
Taṃ mātulassa sariraṃ, pubbabhūtopakārikaṃ;
```

```
Akāsi vasabho rājā, mahesiṃ mettanāmikaṃ.
```

<p rend="hangnum">§71.</p>

```
Sohorapāṭhakaṃ pucchi, āyuppamāṇamattano;
```

```
‘‘Āha dvādasavassāni’’, rahoyevassa sopi ca.
```

<p rend="hangnum">§72.</p>

```
Rahassaṃ rakkhaṇatthāya, sahassaṃ tassā dāpiya;
```

```
Saṅghaṃ so sannipātetvā, vanditvā pucchi bhūpati.
```

<p rend="hangnum">§73.</p>

```
‘‘Siyānu <pb ed="M" n="0.0213" /> bhante āyussa, vaḍḍhanakāraṇaṃ’’iti;
```

```
‘‘Atthī’’ti saṅgho ācikkhi, antarāyavimocanaṃ.
```

<p rend="hangnum">§74.</p>

```
Parissāvanadānañca, āvāsadāna meva ca;
```

```
Gilānavattadānañca, dātabbaṃ manujādhipa.
```

<p rend="hangnum">§75.</p>

```
‘‘Kātabbaṃ jiṇṇakāvāsa-paṭisaṅkharaṇaṃ tathā;
```

```
Pañcasīlasamādānaṃ, katvā taṃ sādhurakkhiyaṃ.
```

<p rend="hangnum">§76.</p>

```
Uposathūpavāso ca, kattabbo’ posathe’’iti;
```

```
Rājā sādhūti gantvāna, tathā sabbaṃ makāsi so.
```

<p rend="hangnum">§77.</p>

```
Tiṇṇaṃ tiṇṇañca vassānaṃ, accayena mahīpati;
```

```
Dīpamhi sabbasaṅghassa, ticīvaramadāpayi.
```

<p rend="hangnum">§78.</p>

```
Anāgatānaṃ therānaṃ, pesayitvāna dāpayi;
```

```
Dvattiṃsāyahi ṭhānesu, dāpesi madhupāyasaṃ.
```

<p rend="hangnum">§79.</p>

```
Catusaṭṭhiyā ca ṭhānesu, mahādānaṃtu missakaṃ;
```

```
Sahassavaṭṭi catusu, ṭhānesu ca jalāpayi.
```

<p rend="hangnum">§80.</p>

```
Cetiyapabbate ceva, thūpārāme ca cetiye;
```

```
Mahāthūpe mahābodhi-ghare iti imesu hi.
```

<p rend="hangnum">§81.</p>

```
Cittalakūṭe kāresi, dasathūpe manorame;
```

```
Dīpe’khilamhi āvāse, jiṇṇe ca paṭisaṅkhari.
```

<p rend="hangnum">§82.</p>

```
Valliyeravihāre ca, therassa so pasīdiya;
```

```
Mahāvalligottaṃ nāma, vihārañca akārayi.
```

<p rend="hangnum">§83.</p>

```
Kāresi anurārāmaṃ, mahāgāmassa santike;
```

```
Heḷigāmaṭṭhakarisa, sahassaṃ tassa dāpayi.
```

<p rend="hangnum">§84.</p>

```
Mucelavihāraṃ kāretvā, so tissavaḍḍhamānake;
```

```
Āḷisārodakabhāgaṃ, vihārassa adāpayi.
```

<p rend="hangnum">§85.</p>

```
Kalambatitthe thūpamhi, kāresiṭṭhikakañcukaṃ;
```

```
Kāresuposathā gāraṃ, vaṭṭitelattha massatu.
```

<p rend="hangnum">§86.</p>

```
Sahassakarīsavāpiṃso<pb ed="M" n="0.0214" />, kārāpetvā adāsi ca;
```

```
Kāresuposathāgāraṃ, vihāre kumbhigallake.
```

<p rend="hangnum">§87.</p>

```
Soye’vu posathāgāraṃ, issarasamaṇake idha;
```

```
Thūpārāmethūpagharaṃ, kārāpesi mahīpati.
```

<p rend="hangnum">§88.</p>

```
Mahāvihāre pariveṇa, pantiṃ pacchimapekkhiniṃ;
```

```
Kāresi ca catusālañca, jiṇṇakaṃ paṭisaṅkhari.
```

<p rend="hangnum">§89.</p>

```
Catubuddhapaṭimārammaṃ, paṭimānaṃgharaṃtathā;
```

```
Mahābodhiṅgaṇe ramme, rājā soyeva kārayi.
```

<p rend="hangnum">§90.</p>

```
Tassa rañño mahesī sā, vuttanāmā manoramaṃ;
```

```
Thūpaṃ thūpagharañceva, rammaṃ tatheva kārayi.
```

<p rend="hangnum">§91.</p>

```
Thūpārāme thūpagharaṃ, niṭṭhāpetvā mahīpati;
```

```
Tassa niṭṭhāpitamahe, mahādānamadāsi ca.
```

<p rend="hangnum">§92.</p>

```
Yuttānaṃ buddhavacane, bhikkhūnaṃ paccayampi ca;
```

```
Bhikkhūnaṃ dhammakathikānaṃ, sappiphāṇitameva ca.
```

<p rend="hangnum">§93.</p>

```
Nagarassa catudvāre, kapaṇavaṭṭañca dāpayi;
```

```
Gilānānañca bhikkhūnaṃ, gilānavaṭṭameva ca.
```

<p rend="hangnum">§94.</p>

```
Mayettiṃ rājuppalavāpiṃ, vahakolambagāmakaṃ;
```

```
Mahānika vittavāpiṃ, mahārāmotti meva ca.
```

<p rend="hangnum">§95.</p>

```
Kehālaṃ kāḷivāpiñca, cambuṭṭhiṃ vātamaṅganaṃ;
```

```
Abhivaḍḍhamānakañca, iccekādasa vāpiyo.
```

<p rend="hangnum">§96.</p>

```
Dvādasa mātikā ceva, subhikkhatthamakārayi;
```

```
Guttattha purapākāraṃ, ceva muccamakārayi.
```

<p rend="hangnum">§97.</p>

```
Gopurañca catudvāre, mahāvatthuñca kārayi;
```

```
Saraṃ kāresi uyyāne, haṃsetatthavisajjayi.
```

<p rend="hangnum">§98.</p>

```
Pure bahū pokkharaṇī, kārāpetvā tahiṃ tahiṃ;
```

```
Ummaggena jalaṃ tattha, pavesesi mahīpati.
```

<p rend="hangnum">§99.</p>

```
Evaṃ <pb ed="M" n="0.0215" /> nānāvidhaṃ puññaṃ, katvā vasabhabhūpati;
```

```
Hatantarāyo so hutvā, puññakamme sadādaro.
```

<p rend="hangnum">§100.</p>

```
Catuttāsīsavassāni, pure rajjamakārayi;
```

```
Catuttālīsavesākha, pūjā yo ca akārayi.
```

<p rend="hangnum">§101.</p>

```
Subharājā dharanto so, attano ekadhītaraṃ;
```

```
Vasabhena bhayāsaṃkī, appesi’ṭhika vaḍḍhakiṃ.
```

<p rend="hangnum">§102.</p>

```
Attano kambalañceva, rājā bhaṇḍāni ca’ppayi;
```

```
Vasabhena hate tasmiṃ, tamādāsiṭṭhavaḍḍhakī.
```

<p rend="hangnum">§103.</p>

```
Dhītiṭhāne ṭhapetvāna, vaḍḍheti attano ghare;
```

```
Sakammaṃ karato tassa, bhattaṃ āhari dārikā.
```

<p rend="hangnum">§104.</p>

```
Sā nirodhasamāpannaṃ, tadambapuppha gumbake;
```

```
Sattame divase disvā, bhattaṃ medhāvīnī adā.
```

<p rend="hangnum">§105.</p>

```
Puna bhattaṃ randhayitvā, pituno bhattamāhari;
```

```
Papañcakāraṇaṃ puṭṭhā, tamatthaṃ pituno vadi.
```

<p rend="hangnum">§106.</p>

```
Tuṭṭho punappunañce’so, bhattaṃ therassa dāpayi;
```

```
Vissattho’nāgataṃ disvā, thero āha kumārikaṃ.
```

<p rend="hangnum">§107.</p>

```
‘‘Tavaissariyejāte, imaṃ ṭhānaṃ kumārike;
```

```
Sareyyāsī’ti thero tu, tadā ca parinibbuto.
```

<p rend="hangnum">§108.</p>

```
Sake so vasabho rājā, vayappattamhi puttake;
```

```
Vaṅkanāsikatissamhi, kaññaṃtassānurūpikaṃ.
```

<p rend="hangnum">§109.</p>

```
Gavesāpesi purisā, taṃ disvāna kumārikaṃ;
```

```
Iṭṭhakavaḍḍhakīgāme, itthilakkhaṇa kovidā.
```

<p rend="hangnum">§110.</p>

```
Rañño nivedayuṃ rājā, tamāṇāpetumārabhi;
```

```
Tassāha rājadhītattaṃ, iṭṭhakavaḍḍhakī tadā.
```

<p rend="hangnum">§111.</p>

```
Subharañño tu dhītattaṃ, kambalādīhi ñāpayi;
```

```
Rājā tuṭṭho sutassā’dā, taṃ sādhu katamaṅgalaṃ.
```

<p rend="hangnum">§112.</p>

```
Vasabhassaccaye putto, vaṅkanāsika tissako;
```

```
Anurādhapure rajjaṃ, tīṇi vassāni kārayi.
```

<p rend="hangnum">§113.</p>

```
So <pb ed="M" n="0.0216" /> goṇanadiyā tīre, mahāmaṅgalanāmakaṃ;
```

```
Vihāraṃ kārayi rājā, vaṅkanāsikatissako.
```

<p rend="hangnum">§114.</p>

```
Mahāmattā tu devī sā, sarantī therabhāsitaṃ;
```

```
Vihārakāraṇatthāya, akāsi dhanasañcayaṃ.
```

<p rend="hangnum">§115.</p>

```
Vaṅkanāsikatissassa, accaye kārayī suto;
```

```
Rajjaṃ bāvīsavassāni, gajjabāhukagāmaṇi.
```

<p rend="hangnum">§116.</p>

```
Sutvā so mātuvacanaṃ, mātudatthāya kārayi;
```

```
Kadambapupphaṭhānamhi, rājamātuvihārakaṃ.
```

<p rend="hangnum">§117.</p>

```
Mātā satasahassaṃ sā, bhūmiatthoya paṇḍitā;
```

```
Adā mahāvihārassa, vihārañca akāra yi.
```

<p rend="hangnum">§118.</p>

```
Sayameva akāresi, tattha thūpaṃ silāmayaṃ;
```

```
Saṅghabhogañca pādāsi, kiṇitvāna tato tato.
```

<p rend="hangnum">§119.</p>

```
Abhayuttara mahāthūpaṃ, vaḍḍhāpetvā citāpayi;
```

```
Catudvāre ca tattheva, ādimukhamakārayi.
```

<p rend="hangnum">§120.</p>

```
Gāmaṇitissavāpiṃ so, kārāpetvā mahīpati;
```

```
Abhayagiri vihārassa, pākavaṭṭāya’dāsi ca.
```

<p rend="hangnum">§121.</p>

```
Maricavaṭṭikathūpamhi, kañcukañca akārayi;
```

```
Kiṇitvā satasahassena, saṅghabhogamadāsi ca.
```

<p rend="hangnum">§122.</p>

```
Kāresi pacchime vasse, vihāraṃ rāmakavhayaṃ;
```

```
Mahejasanasālañca, nagaramhi akārayi.
```

<p rend="hangnum">§123.</p>

```
Gajabāhussaccayena, sasuro tassa rājino;
```

```
Rajjaṃ mahallako nāgo, chabbassāni akārayi.
```

<p rend="hangnum">§124.</p>

```
Puratthime pejalakaṃ, dakkhiṇe koṭi pabbataṃ;
```

```
Pacchime dakapāsāṇe, nāgadīpe sālipabbataṃ.
```

<p rend="hangnum">§125.</p>

```
Bījagāme tanaveḷiṃ, rohaṇe janapade pana;
```

```
Tobbalanāgapabbatañca, antoṭṭhe girihālikaṃ.
```

<p rend="hangnum">§126.</p>

```
Ete <pb ed="M" n="0.0217" /> satta vihāre so, mahallanāgabhūpati;
```

```
Parittenapi kālena, kārāpesi mahāmatī.
```

<p rend="hangnum">§127.</p>

```
Evaṃ asārehi dhanehi sāraṃ,
```

```
Puññāni katvāna bahūni paññā;
```

```
Ādenti bālā pana kāma hetu,
```

```
Bahūni pāpāni karontā mohā’ti.
```

Sujanappasādasaṃvegatthāya kate mahāvaṃse

Dvādasa rājako nāma

Pañcatiṃsatimo paricchedo.

### Chattiṃsatima pariccheda

#### Tayodasa rājako

<p rend="hangnum">§1.</p>

```
Mahallanāgaccayena<pb ed="M" n="0.0217" />, putto bhātikatissako;
```

```
Catuvīsativassāni, laṃkārajjamakārayi.
```

<p rend="hangnum">§2.</p>

```
Mahāvihāre pākāraṃ, kārāpesi samantato;
```

```
Gavaratissavihāraṃ, so kārayitvā mahīpati.
```

<p rend="hangnum">§3.</p>

```
Mahāgāmaṇikaṃ vāpiṃ, vihārassa’ssa’dāsi ca;
```

```
Vihārañca akāresi, bhātiyatissa nāmakaṃ.
```

<p rend="hangnum">§4.</p>

```
Kāresuposathāgāraṃ, thūpārāme manorame;
```

```
Randhakaṇḍakavāpiñca, kārāpesi mahīpati.
```

<p rend="hangnum">§5.</p>

```
Sattesu muducittoso, saṅghamhi tibbagāravo;
```

```
Ubhatosaṅghe mahīpālo, mahādānaṃ pavattayi.
```

<p rend="hangnum">§6.</p>

```
Bhātikatissaccayena, tassa kaniṭṭhatissako;
```

```
Aṭṭhavīsasamārajjaṃ, laṃkādīpe akārayi.
```

<p rend="hangnum">§7.</p>

```
Bhūtārāma <pb ed="M" n="0.0218" /> mahānāga, therasmiṃ so pasīdiya;
```

```
Kāresi ratanapāsādaṃ, abhayagirimhi sādhukaṃ.
```

<p rend="hangnum">§8.</p>

```
Abhayagirimhi pākāraṃ, mahāpariveṇameva ca;
```

```
Kāresi maṇisomavhe, mahāpariveṇameva ca.
```

<p rend="hangnum">§9.</p>

```
Tattheva cetiyagharaṃ, ambatthale tatheva ca;
```

```
Kāresi paṭisaṅkhāraṃ, nāgadīpe ghare pana.
```

<p rend="hangnum">§10.</p>

```
Mahāvihārasīmaṃso, madditvā tattha kārayi;
```

```
Kukkuṭagiri pariveṇa, pantiṃ sakkacca bhūpati.
```

<p rend="hangnum">§11.</p>

```
Mahāvihāre kāresi, dvādasa manujādhipo;
```

```
Mahācaturassapāsāde, dassaneyyemanorame.
```

<p rend="hangnum">§12.</p>

```
Dakkhiṇavihāra thūpamhi, kañcukañca akārayi;
```

```
Bhattasālaṃ mahāmegha, vanāsimañca maddiya.
```

<p rend="hangnum">§13.</p>

```
Mahāvihārapākāraṃ, passato apanīyaso;
```

```
Maggaṃ dakkhiṇavihāra, gāmiñcāpi akārayi.
```

<p rend="hangnum">§14.</p>

```
Bhūtārāma vihārañca, rāmagoṇakameva ca;
```

```
Tatheva nandatissassa, ārāmañca akārayi.
```

<p rend="hangnum">§15.</p>

```
Pācinato anuḷātissa, pabbataṃ gaṅgarājiyaṃ;
```

```
Niyelatissārāmañca, piḷa piṭṭhi vihārakaṃ.
```

<p rend="hangnum">§16.</p>

```
Rājamahāvihārañca, kāresi manujādhipo;
```

```
Soyeva tīsu ṭhānesu, kāresu’posathālayaṃ.
```

<p rend="hangnum">§17.</p>

```
Kalyāṇīka vihāre ca, maṇḍalagirike tathā;
```

```
Dubbalavāpitissavhe, vihāresu imesu hi.
```

<p rend="hangnum">§18.</p>

```
Kaniṭṭhatissaccayena, tassa putto akārayi;
```

```
Rajjaṃ dveyeva vassāni, cūḷanāgoti vissuto.
```

<p rend="hangnum">§19.</p>

```
Cūḷanāgakaniṭṭhotu, rājāghātiya bhātikaṃ;
```

```
Ekavassaṃ kuḍḍanāgo, rajjaṃ laṃkāya kārayi.
```

<p rend="hangnum">§20.</p>

```
Mahāpeḷañca vaḍḍhesi, ekanāḷikachātake;
```

```
Bhikkhusatānaṃ pañcannaṃ, abbhocchinnaṃ mahīpati.
```

<p rend="hangnum">§21.</p>

```
Kuḍḍanāgassa <pb ed="M" n="0.0219" /> rañño tu, devīyā bhātuko tadā;
```

```
Senāpati sirināgo, coro hutvāna rājino.
```

<p rend="hangnum">§22.</p>

```
Balavāhana sampanno, āgamma nagarantikaṃ;
```

```
Rājabalena yujjhanto, kuḍḍanāgaṃ mahīpatiṃ.
```

<p rend="hangnum">§23.</p>

```
Palāpetvā laddhajayo, anurādha pure vare;
```

```
Laṃkārajjamakāresi, vassānekūnavīsati.
```

<p rend="hangnum">§24.</p>

```
Mahāthūpavare chattaṃ, kārāpetvāna bhūpati;
```

```
Suvaṇṇakammaṃ kāresi, dassaneyyaṃ manoramaṃ.
```

<p rend="hangnum">§25.</p>

```
Kāresi lohapāsādaṃ, saṃkhittaṃ pañcabhūmakaṃ;
```

```
Mahābodhi catudvāre, sopānaṃ punakārayi.
```

<p rend="hangnum">§26.</p>

```
Kāretvā chattapāsādaṃ, mahe pūjamakārayi;
```

```
Kulambaṇañca dīpasmiṃ, vissajjesi dayāparo.
```

<p rend="hangnum">§27.</p>

```
Sirināgaccaye tassa, putto tisso akārayi;
```

```
Rajjaṃ dvāvīsavassāni, dhammavohāra kovido.
```

<p rend="hangnum">§28.</p>

```
Ṭhapesi so hi vohāraṃ, hiṃsā muttaṃ yatoidha;
```

```
Vohāraka tissarājā, iti nāmaṃ tato ahu.
```

<p rend="hangnum">§29.</p>

```
Kambugāmakavāsissa, devattherassa santike;
```

```
Dhammaṃ sutvā paṭikammaṃ, pañcāvāse akārayi.
```

<p rend="hangnum">§30.</p>

```
Mahātissassa therassa, anurā rāmavāsino;
```

```
Pasanno mucelapaṭṭane, dāna vaṭṭamakārayi.
```

<p rend="hangnum">§31.</p>

```
Tissarāja maṇḍapañca, mahāvihāradvayepi so;
```

```
Mahābodhighare pāci, loharūpaddhayampi ca.
```

<p rend="hangnum">§32.</p>

```
Sattapaṇṇikapāsādaṃ, kāretvā sukhavāsakaṃ;
```

```
Māse māse sahassaṃ so, mahāvihārassa dāpayi.
```

<p rend="hangnum">§33.</p>

```
Abhayagirivihāre, dakkhiṇamūlasavhaye;
```

```
Maricavaṭṭi vihāramhi, kulālitissasavhaye.
```

<p rend="hangnum">§34.</p>

```
Mahiyaṅgaṇa vihāramhi, mahāgāmakasavhaye;
```

```
Mahānāgatissavhamhi, tathā kalyāṇīkavhaye.
```

<p rend="hangnum">§35.</p>

```
Iti <pb ed="M" n="0.0220" /> aṭṭhasu thūpesu, chattakammamakārayi;
```

```
Mūkanāgasenāpati, vihāre dakkhiṇe tathā.
```

<p rend="hangnum">§36.</p>

```
Marica vaṭṭi vihāramhi, puttabhāgavhaye tathā;
```

```
Issarasamaṇavhamhi, tissavhe nāgadīpake.
```

<p rend="hangnum">§37.</p>

```
Iti chasu vihāresu, pākārañca akārayi;
```

```
Kāresu’ posathāgāraṃ, anurārāmasavhaye.
```

<p rend="hangnum">§38.</p>

```
Ariyavaṃsakathāṭhāne, laṃkādīpekhilepi ca;
```

```
Dāna vaṭṭaṃ ṭhapāpesi, saddhamme gāravena so.
```

<p rend="hangnum">§39.</p>

```
Tiṇī satasahassāni, datvāna manujādhipo;
```

```
Iṇato sayike bhikkhū, mocesi sāsanappiyo.
```

<p rend="hangnum">§40.</p>

```
Mahā vesākha pūjaṃ so, kāretvā dīpavāsinaṃ;
```

```
Sabbe saṃyeva bhikkhūnaṃ, ticīvaramadāpayi.
```

<p rend="hangnum">§41.</p>

```
Vetullavādaṃ madditvā, kāretvā pāpaniggahaṃ;
```

```
Kapilena amaccena, sāsanaṃ jotayīca so.
```

<p rend="hangnum">§42.</p>

```
Vissuto’bhayanāgo’ti, kaniṭṭho tassarājino;
```

```
Deviyā tassa saṃsaṭṭho, ñāto bhīto sabhātarā.
```

<p rend="hangnum">§43.</p>

```
Palāyitvā hallatitthaṃ, gantvāna sahasevako;
```

```
Kuddho viya mātulassa, hatthapādañca chedayi.
```

<p rend="hangnum">§44.</p>

```
Rājino raṭṭhatedatthaṃ, ṭhapetvāna idheva taṃ;
```

```
Sunakhopamaṃ dassayitvā, gahetvā’ti siniddhake.
```

<p rend="hangnum">§45.</p>

```
Tattheva nāvaṃ āruyha, paratīramagāsayaṃ;
```

```
Subhavo mātulo tu, upagamma mahīpati.
```

<p rend="hangnum">§46.</p>

```
Suhado viya hutvāna, tasmiṃ raṭṭhamabhindiso;
```

```
Abhayo taṃ jānanatthaṃ, dūtaṃ idha visajjayi.
```

<p rend="hangnum">§47.</p>

```
Taṃ disvā pūgarukkhaṃ so, samantā kuntanāḷiyā;
```

```
Paribbhamanto madditvā, katvā dubbalamūlakaṃ.
```

<p rend="hangnum">§48.</p>

```
Bāhunāyeva pātetvā, tajjetvā taṃ palāpayi;
```

```
Dūto gantvā abhayassa, taṃ pavattiṃ pavedayi.
```

<p rend="hangnum">§49.</p>

```
Ñatvā’bhayo <pb ed="M" n="0.0221" /> taṃ damiḷe, ādāya basuke tato;
```

```
Nagarantikamāgañchi, bhātarā saha yujjhituṃ.
```

<p rend="hangnum">§50.</p>

```
Taṃ ñatvāna palāyitvā, assamāruyhadeviyā;
```

```
Malayaṃ āgamā rājā, taṃkaniṭṭho’nu bandhiya.
```

<p rend="hangnum">§51.</p>

```
Rājānaṃ malaye hantvā, devīmādāya āgato;
```

```
Kāresi nagare rajjaṃ, aṭṭhavassāni bhūpati.
```

<p rend="hangnum">§52.</p>

```
Pāsāṇavediṃ kāresi, mahābodhisamantato;
```

```
Lohapāsādaṅgaṇamhi, rājā maṇḍapameva ca.
```

<p rend="hangnum">§53.</p>

```
Dvihi satasahassehi, nekavatthāni bhāgiya;
```

```
Dīpamhi bhikkhusaṅghassa, vatthadānamadāsi so.
```

<p rend="hangnum">§54.</p>

```
Abhayassa’ccaye bhātu, tassassa tassa atrajo;
```

```
Dvevassāni sirināgo, laṃkārajja makārayi.
```

<p rend="hangnum">§55.</p>

```
Paṭisaṅkhariya pākāraṃ, mahābodhisamantato;
```

```
Mahābodhigharasseva, soyeva vālikātale.
```

<p rend="hangnum">§56.</p>

```
Mūcelarukkhaparato, haṃsavaṭṭaṃ manoramaṃ;
```

```
Mahantaṃ maṇḍapañceva, kārāpesi mahīpati.
```

<p rend="hangnum">§57.</p>

```
Vijayakumārako nāma, sirināgassa atrajo;
```

```
Pituno accaye rajjaṃ, ekavassamakārayi.
```

<p rend="hangnum">§58.</p>

```
Lambakaṇṇā tayo āsuṃ, sahātā mahiyaṅgaṇe;
```

```
Saṅghatisso saṅghabodhi, tatiyo goṭṭhakābhayo.
```

<p rend="hangnum">§59.</p>

```
Te tissavāpimariyāda-gato andho vicakkhaṇo;
```

```
Rājupaṭṭhānamāyante, padasaddena abravi.
```

<p rend="hangnum">§60.</p>

```
‘‘Pathavīsāmino ete, tayo vahatibhū’iti;
```

```
Taṃ sutvā abhayo pacchā, yanto pucchi punāhaso.
```

<p rend="hangnum">§61.</p>

```
Tassa vaṃso ṭhassatīti,
```

```
Puna pucchitameva so;
```

```
‘‘Pacchimassā’’ti so āha,
```

```
Taṃ sutvā dvīhisoagā.
```

<p rend="hangnum">§62.</p>

```
Te <pb ed="M" n="0.0222" /> puraṃ pavisitvāna, tayo rañño’ti vallabho;
```

```
Rājakiccāni sādhentā, vasantā rājasantike.
```

<p rend="hangnum">§63.</p>

```
Hantvā vijayarājānaṃ, rājagehamhi ekato;
```

```
Senāpatiṃsaṅghatissaṃ, duverajje’bhisecayuṃ.
```

<p rend="hangnum">§64.</p>

```
Evaṃ so abhisittova, anurādhapuruttame;
```

```
Rajjaṃ cattāri vassāni, saṅghatisso akārayi.
```

<p rend="hangnum">§65.</p>

```
Mahāthūpamhi chattañca, hemakammañca kārayi;
```

```
Visuṃ satasahassagghe, caturo ca mahāmaṇi.
```

<p rend="hangnum">§66.</p>

```
Majjhe catunnaṃ sūriyānaṃ, ṭhapāpesi mahīpati;
```

```
Thūpassa muddhani tathā-nagghavajiracumbaṭaṃ.
```

<p rend="hangnum">§67.</p>

```
So chattamahapūjāya, saṅghassa manujādhipo;
```

```
Cattālīsasahassassa, cha cīvaramadāpayi.
```

<p rend="hangnum">§68.</p>

```
Taṃ mahādevatherena, dāmagallaka vāsino;
```

```
Desitaṃ khandhake suttaṃ, yāgānisaṃsa dīpanaṃ.
```

<p rend="hangnum">§69.</p>

```
Sutvā pasanno saṅghassa, yāgudānamadāpayi;
```

```
Nagarassa catudvāre, sakkaccañceva sādhu ca.
```

<p rend="hangnum">§70.</p>

```
So antarantare rājā, jambupakkāni khādituṃ;
```

```
Sahorodho sahāmacco, agāpācina dīpakaṃ.
```

<p rend="hangnum">§71.</p>

```
Upaddutaṃ’ssa gamane, manussā pāci vāsino;
```

```
Visaṃ phalesu yo jesuṃ, rājabhojjāya jambuyā.
```

<p rend="hangnum">§72.</p>

```
Khāditvā jambupakkāni, tāni tattheva so mato;
```

```
Senāpati saṅghadhabādhīṃ-bhayo rajje’bhisecayi.
```

<p rend="hangnum">§73.</p>

```
Rājāsiri saṅgha bodhi, vissuto pañcasīlavā;
```

```
Anurādhapure rajjaṃ, duve vassāni kārayi.
```

<p rend="hangnum">§74.</p>

```
Mahāvihāre kāresi, salākaggaṃ manoramaṃ;
```

```
Tadādīpe manusseso, ñatvā dubbuṭṭhupaddute.
```

<p rend="hangnum">§75.</p>

```
Karuṇāya kampitamano, mahāthūpaṅgaṇe sayaṃ;
```

```
Nipajji bhūmiyaṃ rājā, katvāna iti nicchayaṃ.
```

<p rend="hangnum">§76.</p>

```
‘‘Pavassitvāna <pb ed="M" n="0.0223" /> devena, jalenupalāvite mayi;
```

```
Naheva vuṭṭhahissāmi, maramānopahaṃ idha’’.
```

<p rend="hangnum">§77.</p>

```
Evaṃ nipanne bhūminde, devo pāvassi tāvade;
```

```
Laṃkādīpamhi sakale, piṇayanto mahāmahiṃ.
```

<p rend="hangnum">§78.</p>

```
Tathāpi nuṭṭhahatiso, apilāpanato jale;
```

```
Āvariṃsu tato’maccā, jalaniggamanāḷiyo.
```

<p rend="hangnum">§79.</p>

```
Tato jalamhi pilavaṃ, rājā vuṭṭhāsi dhammiko;
```

```
Karuṇāyanudi evaṃ, dīpe dubbuṭṭhikābhayaṃ.
```

<p rend="hangnum">§80.</p>

```
Corātahiṃ tahiṃ jātā, iti sutvāna bhūpati;
```

```
Core āṇāpayitvāna, rahassena palāpīya.
```

<p rend="hangnum">§81.</p>

```
Āṇāpetvā rahassena, matānaṃ so kalevaraṃ;
```

```
Aggīhi uttāsetvāna, hanitaṃ corupaddavaṃ.
```

<p rend="hangnum">§82.</p>

```
Eko yakkho idhāgamma, rattakkho iti vissuto;
```

```
Karoti rattāna’kkhīti, manussānaṃ tahiṃ tahiṃ.
```

<p rend="hangnum">§83.</p>

```
Aññamaññamapekkhitvā, bhāyitvā rattanettataṃ;
```

```
Narāmaranti te yakkho, sobhakkhesi asaṅkito.
```

<p rend="hangnum">§84.</p>

```
Rājā upaddavaṃ tesaṃ, sutvā santattamānaso;
```

```
Eko’pavāsa gabbhamhi, hutvā aṭṭhaṅguposathi.
```

<p rend="hangnum">§85.</p>

```
‘‘Apassitvāna taṃ yakkhaṃ, na cuṭṭhāmī’’ti so sayi;
```

```
Tassa so dhammatejena, agā yakkho tadantikaṃ.
```

<p rend="hangnum">§86.</p>

```
Tena ‘‘kosī’’ti puṭṭho ca, so ‘‘aha’’nti pavedayi;
```

```
‘‘Kasmā pajaṃ me bhakkhesi, mā khāda’’iti sobravi.
```

<p rend="hangnum">§87.</p>

```
‘‘Ekasmiṃ me janapade, nare dehī’’ti sobravi;
```

```
‘‘Na sakkā iti vutte so, kamenekaṃti abravi.
```

<p rend="hangnum">§88.</p>

```
‘‘Aññaṃ na sakkā dātuṃ me, maṃ khāda’’ iti sobravi;
```

```
‘‘Na sakkā’’iti taṃ yāci, gāme gāme baliñca so.
```

<p rend="hangnum">§89.</p>

```
Sādhūti vatvā bhūmindo, dipampi sakalepi ca;
```

```
Gāmavare nivesetvā, baliṃtassa adāpayi.
```

<p rend="hangnum">§90.</p>

```
Mahāsattena <pb ed="M" n="0.0224" /> teneva, sabbabhūtānukampinā;
```

```
Mahārogabhayaṃ jātaṃ, dīpadīpena nāsitaṃ.
```

<p rend="hangnum">§91.</p>

```
So bhaṇḍāgāriko rañño,
```

```
Amacco goṭṭhatābhayo;
```

```
Cero hutvā uttarato,
```

```
Nagaraṃ samupāgami.
```

<p rend="hangnum">§92.</p>

```
Parissāvanamādāya, rājā dakkhiṇadvārato;
```

```
Parahiṃsamarocento, ekakova palāyi so.
```

<p rend="hangnum">§93.</p>

```
Puṭabhattaṃ gahetvāna, gacchanto purito pathi;
```

```
Bhattabhogāyarājānaṃ, nibandhittha punappunaṃ.
```

<p rend="hangnum">§94.</p>

```
Jalaṃ parissāvayitvā, bhuñjitvāna dayāluko;
```

```
Tassevaṃ’nuggahaṃ kātuṃ, idaṃ vacanamabruvi.
```

<p rend="hangnum">§95.</p>

```
‘‘Saṅghabodhi ahaṃ rājā, gahetvā mamabho sīraṃ;
```

```
Goṭṭhābhayassa dassehi, bahuṃ dassati te dhanaṃ.
```

<p rend="hangnum">§96.</p>

```
Na icchito tathākātuṃ, tassatthāya mahīpati;
```

```
Nisinnoyeva amari, so sīsaṃ tassa ādiya.
```

<p rend="hangnum">§97.</p>

```
Goṭṭhābhayassa dassesi, sotu vimhitamānaso;
```

```
Datvā tassa dhanaṃ rañño, sakkāraṃ sādhukārayi.
```

<p rend="hangnum">§98.</p>

```
Evaṃ goṭṭhābhayo eso, meghavaṇṇābhayo’ti ca;
```

```
Vissuto terasa samā, laṃkārajjamakārayi.
```

<p rend="hangnum">§99.</p>

```
Mahāvatthuṃ kārayitvā, vatthudvāramhi maṇḍapaṃ;
```

```
Kārayitvā maṇḍayitvā, so bhikkhu tattha saṅghato.
```

<p rend="hangnum">§100.</p>

```
Aṭṭhuttarasahassāni, nisīdetvā dine dine;
```

```
Yāgukhajjaka bhojjehi, sādūhi vividhehi ca.
```

<p rend="hangnum">§101.</p>

```
Sacīvarehi kappetvā, mahādānaṃ pavattayi;
```

```
Ekavīsadinā nevaṃ, nibaddhañcassa kārayi.
```

<p rend="hangnum">§102.</p>

```
Mahāvihāre kāresi, silāmaṇḍapa muttamaṃ;
```

```
Lohapāsādathambhe ca, parivattiya ṭhāpayi.
```

<p rend="hangnum">§103.</p>

```
Mahābodhi <pb ed="M" n="0.0225" /> silāvediṃ, uttaradvāratoraṇaṃ;
```

```
Patiṭṭhāpesi thambhe ca, cakukaṇṇe sacakkake.
```

<p rend="hangnum">§104.</p>

```
Tisso sīlāpaṭimāyo, tīsu dvāresu kārayi;
```

```
Ṭhapāpesi ca pallaṅkaṃ, dakkhiṇamhi silāmayaṃ.
```

<p rend="hangnum">§105.</p>

```
Padhānabhūmiṃ kāresi, mahāvihārapacchato;
```

```
Dīpamhi jiṇṇakāvāsaṃ, sabbañca paṭisaṅkhari.
```

<p rend="hangnum">§106.</p>

```
Thūpārāme thūpagharaṃ, therambatthalake tathā;
```

```
Ārāme maṇisomavhe, paṭisaṅkhārayi ca so.
```

<p rend="hangnum">§107.</p>

```
Thūpārāme maṇisomā-rāme maricavaṭṭake;
```

```
Dakkhiṇavha vihāre ca, uposathagharāni ca.
```

<p rend="hangnum">§108.</p>

```
Meghavaṇṇābhayavhañca, navavihāramakārayi;
```

```
Vihāramahapūjāyaṃ, piṇḍetvā dīpavāsīnaṃ.
```

<p rend="hangnum">§109.</p>

```
Tiṃsabhikkhusahassānaṃ, chacīvaramadāsi ca;
```

```
Mahāvesākhapūjañca, tadā evaṃ akārayi.
```

<p rend="hangnum">§110.</p>

```
Anuvassañca saṅghassa, chacīvaramadāmayi;
```

```
Pāpakānaṃ niggahena, sodhento sāsanaṃ tu so.
```

<p rend="hangnum">§111.</p>

```
Vetullavādino bhikkhū, abhayagirinivāsino;
```

```
Gāhayitvāsaṭṭhimatte, jinasāsanakaṇṭake.
```

<p rend="hangnum">§112.</p>

```
Katvāna niggahaṃ tesaṃ, paratire khipāpayi;
```

```
Tattha khittassa therassa, nissito bhikkhucoḷiko.
```

<p rend="hangnum">§113.</p>

```
Saṅghamitto’tināmena, bhūtivijjādikovido;
```

```
Mahāvihāre bhikkhunaṃ, kujjhitvāna idhagamā.
```

<p rend="hangnum">§114.</p>

```
Thūpārāme sannipātaṃ, pavisitvā asaññato;
```

```
Saṅghapālassa pariveṇa, vāsittherassa tattha so.
```

<p rend="hangnum">§115.</p>

```
Goṭṭhāsayassa therassa, mātulassa’ssa rājino;
```

```
Rañño nāmenā‘‘lapanto, vacanaṃ paṭibāhiya.
```

<p rend="hangnum">§116.</p>

```
Rañño kulūpago āsi, rājā tasmiṃ pasīdiya;
```

```
Jeṭṭhaputtaṃ jeṭṭhatissaṃ, mahāsenaṃ kaniṭṭhakaṃ.
```

<p rend="hangnum">§117.</p>

```
Appesi <pb ed="M" n="0.0226" /> tassa bhikkhussa, so saṅgaṇhi dutiyakaṃ;
```

```
Upanandhi tasmiṃ bhikkhusmiṃ, jeṭṭhatisso kumārako.
```

<p rend="hangnum">§118.</p>

```
Pituno accaye jeṭṭha, sisso rājāahosiso;
```

```
Pitu sārīra sakkāre, niggantuṃ nicchamānake.
```

<p rend="hangnum">§119.</p>

```
Duṭṭhāmacce niggahetuṃ, sayaṃ nikkhamma bhūpati;
```

```
Kaniṭṭhaṃ purato katvā, pitukāyaṃ anantaraṃ.
```

<p rend="hangnum">§120.</p>

```
Tato amacce katvāna, sayaṃ hutvāna pacchato;
```

```
Kaniṭṭhe pitukāye ca, nikkhante tadanantaraṃ.
```

<p rend="hangnum">§121.</p>

```
Dvāraṃ saṃvarayitvāna, duṭṭhamacce nighātiya;
```

```
Sūle appesi pituno, citakāyasamantato.
```

<p rend="hangnum">§122.</p>

```
Tena’ssa kammunā nāmaṃ, kakkhalopapadaṃahu;
```

```
Saṅghamittotu so bhikkhu, bhīto tasmiṃ narādhipā.
```

<p rend="hangnum">§123.</p>

```
Tassābhisekasamakālaṃ, mahāsenena mantiya;
```

```
Tassābhisekaṃ pekkhanto, paratīraṃ gato ito.
```

<p rend="hangnum">§124.</p>

```
Pitarā so vippakataṃ, lohapāsāda muttamaṃ;
```

```
Koṭidhanaṃ agghanakaṃ, kāresi sattabhūmakaṃ.
```

<p rend="hangnum">§125.</p>

```
Saṭṭhisatasahassagghaṃ, pūjayitvā maṇiṃtahiṃ;
```

```
Kāresi jeṭṭhatissotaṃ, maṇipāsādanāmakaṃ.
```

<p rend="hangnum">§126.</p>

```
Maṇi duve mahagghe ca, mahāthūpe apūjayi;
```

```
Mahābodhighare tīṇi, toraṇāni ca kārayi.
```

<p rend="hangnum">§127.</p>

```
Kārayitvā vihāraṃ so, pācinatissa pabbataṃ;
```

```
Pañcavāsesu saṅghassa, adāsi puthuvī pati.
```

<p rend="hangnum">§128.</p>

```
Devānaṃpiyatissena, so patiṭṭhāpitaṃ purā;
```

```
Thūpārāme urusilā, paṭimaṃ cārudassanaṃ.
```

<p rend="hangnum">§129.</p>

```
Netvāna thūpārāmavhaṃ, jeṭṭhatisso mahīpahi;
```

```
Patiṭṭhāpesi ārāme, pācinatissa pabbate.
```

<p rend="hangnum">§130.</p>

```
Kāḷamattikavāpiṃso, adācetiya pabbate;
```

```
Vihāra pāsāda mahaṃ, mahāvesākhameva ca.
```

<p rend="hangnum">§131.</p>

```
Katvā <pb ed="M" n="0.0227" /> tiṃsa sahassassa, saṅghassa’dā chacīvaraṃ;
```

```
Āḷambagāmavāpiṃso, jeṭṭhatisso akārayi.
```

<p rend="hangnum">§132.</p>

```
Evaṃ so vividhaṃ puññaṃ, pāsādakaraṇādikaṃ;
```

```
Kārento dasavassāni, rājā rajjamakārayi.
```

<p rend="hangnum">§133.</p>

```
Iti bahuvidha puñña hetu bhūtā,
```

```
Narapatitā bahupāpahetu cāti;
```

```
Madhuramiva visenamissamannaṃ,
```

```
Sujanamano bhajate na taṃ kadāpi.
```

Sujanappasāda saṃvegatthāya kate mahāvaṃse

Tayodasarājakonāma

Chattiṃsatimo paricchedo.

### Sattatiṃsatima pariccheda

#### Pañcarājako

<p rend="hangnum">§1.</p>

```
Jeṭṭhatissaccaye tassa, mahāseno kaniṭṭhako;
```

```
Sattavīsativassāni, rājā rajjamakārayi.
```

<p rend="hangnum">§2.</p>

```
Tassa rajjābhisekaṃ taṃ,
```

```
Kāretuṃ paratīrato;
```

```
So saṅghamittatthero tu,
```

```
Kālaṃ ñatvā idhāgato.
```

<p rend="hangnum">§3.</p>

```
Tassābhisekaṃ kāretvā, aññaṃ kiccañcanekadhā;
```

```
Mahāvihāra viddhaṃsaṃ, kātukāmo asaññato.
```

<p rend="hangnum">§4.</p>

```
Avinayavādino ete, mahāvihāravāsino;
```

```
Vinayavādī mayaṃ rāja, iti gāhiya bhūpabhiṃ.
```

<p rend="hangnum">§5.</p>

```
Mahāvihāravāsissa<pb ed="M" n="0.0228" />, āhāraṃ deti bhikkhuno;
```

```
Yo so sataṃ daṇḍiyo’ti, raññā daṇḍaṃ ṭhapāpayi.
```

<p rend="hangnum">§6.</p>

```
Upaddutā tehi bhikkhū, mahāvihāravāsino;
```

```
Mahāvihāraṃ chaḍḍetvā, malayaṃ rohaṇaṃ aguṃ.
```

<p rend="hangnum">§7.</p>

```
Tena mahāvihāro’yaṃ, navavassāni chaḍḍito;
```

```
Mahāvihāravāsīhi, bhikkhūhi āsi suññako.
```

<p rend="hangnum">§8.</p>

```
‘‘Hoti assāmikaṃ vatthu, putuvisāmino’’iti;
```

```
Rājānaṃ saññāpetvā so, thero dummati dummatiṃ.
```

<p rend="hangnum">§9.</p>

```
Mahāvihāraṃ nāsetuṃ, laddhānumati rājato;
```

```
Tathā kātuṃ manusse so, yojesi duṭṭhamānaso.
```

<p rend="hangnum">§10.</p>

```
Saṅghamittassa therassa, sevako rājavallabho;
```

```
Soṇāmacco dāraṇo ca, bhikkhavo ca alajjino.
```

<p rend="hangnum">§11.</p>

```
Bhinditvā lohapāsādaṃ, sattabhūmaka muttamaṃ;
```

```
Ghare nānappakāre ca, ito’bhayagiriṃ nayuṃ.
```

<p rend="hangnum">§12.</p>

```
Mahāvihārā nītehi, pāsādehi bahūhi ca;
```

```
Abhayagirivihāroyaṃ, bahupāsādako ahu.
```

<p rend="hangnum">§13.</p>

```
Saṅghamittaṃ pāpamittaṃ, theraṃ soṇañca sevakaṃ;
```

```
Āgamma subahuṃ pāpaṃ, akāsi so mahīpati.
```

<p rend="hangnum">§14.</p>

```
Mahāsilāpaṭimaṃ so, pācinatissapabbatā;
```

```
Ānetvā’bhayagirimhi, patiṭṭhāpesi bhūpati.
```

<p rend="hangnum">§15.</p>

```
Paṭimāgharaṃ bodhigharaṃ, dhātusālaṃ manoramaṃ;
```

```
Catusālañca kāresī, saṅkharī kukkuṭavhayaṃ.
```

<p rend="hangnum">§16.</p>

```
Saṅghamittena therena, tena dāruṇakammunā;
```

```
Vihāro so’bhayagiri, dassaneyyo ahu tadā.
```

<p rend="hangnum">§17.</p>

```
Meghavaṇṇābhayo nāma, rañño sabbattha sākhako;
```

```
Sakhā amacco kujjhitvā, mahāvihāranāsane.
```

<p rend="hangnum">§18.</p>

```
Coro hutvāna malayaṃ, gantvā laddhamahabbalo;
```

```
Khandhāvāraṃ nivesesi, duratissakavāpiyaṃ.
```

<p rend="hangnum">§19.</p>

```
Tatrā’gataṃ <pb ed="M" n="0.0229" /> taṃ sutvā, sahāyaṃ so mahīpati;
```

```
Yuddhāha paccuggantvāna, khandhāvāraṃ nivesayi.
```

<p rend="hangnum">§20.</p>

```
Sādhuṃ pānañca maṃsañca, labhitvā malayāgataṃ;
```

```
‘‘Na sevissaṃ sahāyena, vinā raññā’’ti cintiya.
```

<p rend="hangnum">§21.</p>

```
Ādāya taṃ sayaṃyeva, rattiṃ nikkhamma ekako;
```

```
Rañño santikamāgamma, tamatthaṃ paṭivedayi.
```

<p rend="hangnum">§22.</p>

```
Tenā’bhataṃ tena saha, vissattho paribhuñjiya;
```

```
‘‘Kasmā coro ahu me tvaṃ, ‘‘iti rājā apucchitaṃ.
```

<p rend="hangnum">§23.</p>

```
‘‘Tayā mahāvihārassa, nāsitattā’’ti abruvi;
```

```
‘‘Vihāraṃ vāsayissāmi, khemametaṃ mamaccayaṃ.
```

<p rend="hangnum">§24.</p>

```
Iccheva mabravī rājā, rājānaṃ so khamāpayi;
```

```
Tena saññāpito rājā, nagaraṃyeva āgami.
```

<p rend="hangnum">§25.</p>

```
Rājānaṃ saññapetvā so, meghavaṇṇābhayo pana;
```

```
Raññā saha na āgañchi, dabbasambhārakāraṇā.
```

<p rend="hangnum">§26.</p>

```
Valabhā bhariyā rañño, ekaṃ lekhakadhītikā;
```

```
Mahāvihāranāsamhi, dukkhitaṃ taṃ vināsakaṃ.
```

<p rend="hangnum">§27.</p>

```
Theraṃ mārāpayi kuddhā, saṃgahetvāna vaḍḍhakiṃ;
```

```
Thūpārāmaṃ vināsetuṃ, āgataṃ duṭṭhamānasaṃ.
```

<p rend="hangnum">§28.</p>

```
Mārāpetvā saṅghamitta-ttheraṃ dāruṇakārakaṃ;
```

```
Soṇāmaccadāraṇañca, ghātayiṃsu asaññakā.
```

<p rend="hangnum">§29.</p>

```
Ānetvā dabbasambhāraṃ, meghavaṇṇābhayo tu so;
```

```
Mahāvihārenekāni, pariveṇāni kārayi.
```

<p rend="hangnum">§30.</p>

```
Abhayenabhayo tasmiṃ, vūpasante tu bhikkhavo;
```

```
Mahāvihāraṃ vāsesuṃ, āgantvāna tato tato.
```

<p rend="hangnum">§31.</p>

```
Rājā mahābodhighare, pacchimāya disāya tu;
```

```
Kāretvā loharūpāni, ṭhapāpesi duve tu so.
```

<p rend="hangnum">§32.</p>

```
Dakkhiṇārāmavāsimhi, kuhake jimhamānase;
```

```
Pasīditvā pāpamitte, tissatthere asaññate.
```

<p rend="hangnum">§33.</p>

```
Mahāvihārasīmante<pb ed="M" n="0.0230" />, uyyāne jotināmake;
```

```
Jetavanavihāraṃ so, vārayantopi kārayi.
```

<p rend="hangnum">§34.</p>

```
Tato sīmaṃ samugghātuṃ, bhikkhusaṅghamayāciso;
```

```
Adātukāmā taṃ bhikkhū, vihāramhā apakkamuṃ.
```

<p rend="hangnum">§35.</p>

```
Idha sīmāsamugghātaṃ, parehi kariyamānakaṃ;
```

```
Kopetuṃ bhikkhavo keci, nilīyiṃsu tahiṃ tahiṃ.
```

<p rend="hangnum">§36.</p>

```
Mahāvihāro navamāse, evaṃ bhikkhūhi vajjito;
```

```
‘‘Samugghātaṃ karimhā’’ti-pare bhikkhū amaññisuṃ.
```

<p rend="hangnum">§37.</p>

```
Tato sīmāsamugghāte, byāpāre pariniṭṭhite;
```

```
Mahāvihāraṃ vāsesuṃ, idhāgantvāna bhikkhavo.
```

<p rend="hangnum">§38.</p>

```
Tassa vihāragāhissa, tissattherassa codanā;
```

```
Antimavatthunā āsi, bhūtatthaṃ saṅghamajjhagā.
```

<p rend="hangnum">§39.</p>

```
Vinicchiya mahāmacco, tathā dhammikasammato;
```

```
Uppabbājesi dhammena, taṃ anicchāya rājino.
```

<p rend="hangnum">§40.</p>

```
Soyeva rājā kāresi, vihāraṃ maṇihīrakaṃ;
```

```
Tayo vihāre kāresi, devālayaṃ vināsiya.
```

<p rend="hangnum">§41.</p>

```
Gokaṇṇaṃ erakāpillaṃ, kalandabrāhmaṇagāmake;
```

```
Migagāmavihārañca, gaṅgasenakapabbataṃ.
```

<p rend="hangnum">§42.</p>

```
Pacchimāya disāyātha, dhātusenañca pabbataṃ;
```

```
Rājā mahāvihārañca, kokavātamhi kārayi.
```

<p rend="hangnum">§43.</p>

```
Rūpārammavihārañca, cūḷaviṭṭañca kārayi;
```

```
Uttarābhayasavhe ca, duve bhikkhūnupassaye.
```

<p rend="hangnum">§44.</p>

```
Kālaveḷakayakkhassa, ṭhāne thūpañca kārayi;
```

```
Dīpamhi jiṇṇakāvāse, bahū ca paṭisaṅkhari.
```

<p rend="hangnum">§45.</p>

```
Saṅghattherasahassassa, sahassagghamadāsi so;
```

```
Theradānañca sabbesaṃ, anuvassañca cīvaraṃ.
```

<p rend="hangnum">§46.</p>

```
Annapānādidānassa, paricchedo na vijjati;
```

```
Subhikkhatthāya kāresi, so’va soḷasa vāpiyo.
```

<p rend="hangnum">§47.</p>

```
Maṇihīramahāvāpiṃ<pb ed="M" n="0.0231" />, jalluraṃ khāṇunāmakaṃ;
```

```
Mahāmaṇiṃ kokavātaṃ, morakaparakavāpikaṃ.
```

<p rend="hangnum">§48.</p>

```
Kubbāhakaṃ vāhakañca, rattamālakaṇḍakampi ca;
```

```
Tissavaḍḍhamānakañca, veḷaṅgaviṭṭhikampi ca.
```

<p rend="hangnum">§49.</p>

```
Mahāgallacīravāpiṃ, mahādāragallakampi ca;
```

```
Kāḷapāsāṇavāpiñca, imā soḷasa vāpiyo.
```

<p rend="hangnum">§50.</p>

```
Gaṅgāya pabbavavhaṃso, mahāmātiñca kārayi;
```

```
Evaṃ puññamapuññañca, subahuṃ so upācinīti.
```

<p rend="hangnum">§51.</p>

```
Asādhusaṅgamenevaṃ, yāvajīvaṃ subhāsubhaṃ;
```

```
Katvā gato yathākammaṃ, so mahāsenabhūpati.
```

<p rend="hangnum">§52.</p>

```
Tasmā asādhusaṃsaggaṃ, ārakā parivajjiya;
```

```
Ahiṃ vā’si visaṃ khippaṃ, kareyya’tthahitaṃ budho.
```

<p rend="hangnum">§53.</p>

```
Ahu rājā sirimegha-vaṇṇo tassa suto tato;
```

```
Vandhātā viya lokassa, sabbasampattidāyako.
```

<p rend="hangnum">§54.</p>

```
Mahāsenena pāpānaṃ, vasagena vināsite;
```

```
Mahāvihāre sabbepi, sannipātiya bhikkhavo.
```

<p rend="hangnum">§55.</p>

```
Upasaṅkamma vanditvā, nisinno pucchi sādaro;
```

```
‘‘Pitarā saṅghamittassa, sahāyena vināsitaṃ.
```

<p rend="hangnum">§56.</p>

```
Kiṃ kimevā’’ti āhaṃsu, bhikkhavo taṃ narissaraṃ;
```

```
‘‘Sīmāyugghāṭanaṃ kātuṃ, vāyamitvāpi te pitā.
```

<p rend="hangnum">§57.</p>

```
Nāsakkhi antosīmāyaṃ, bhikkhūnaṃ vijjamānato;
```

```
Bhūmigabbhanilīnāhi, sattāsuṃ ettha bhikkhavo.
```

<p rend="hangnum">§58.</p>

```
Amacco soṇāmacco ca, saṅghamitto ca pāpiyo;
```

```
Rājānaṃ saññāpetvāna, apuññaṃ tena kārayuṃ.
```

<p rend="hangnum">§59.</p>

```
Bhinditvā lohapāsādaṃ, sattabhūmakamuttamaṃ;
```

```
Ghare nānappakāre ca, ito’bhayagiriṃ nayuṃ.
```

<p rend="hangnum">§60.</p>

```
Māsake catubuddhehi, nivutthe cetiyaṅgaṇe;
```

```
Vapāpesuñca duppaññā, passa bālasamāgamaṃ’’.
```

<p rend="hangnum">§61.</p>

```
Taṃ <pb ed="M" n="0.0232" /> sutvā pitukammaṃ so, nibbinno bālasaṅgame;
```

```
Pitarā nāsitaṃ tattha, sabbaṃ pākatikaṃ akā.
```

<p rend="hangnum">§62.</p>

```
Lohapāsādamagado’va, kāsi pāsādamuttamaṃ;
```

```
Rañño mahāpanādassa, dassento viya bhūtale.
```

<p rend="hangnum">§63.</p>

```
Pariveṇāni sabbāni, nāsitāni nivesayi;
```

```
Bhoge ārāmikānañca, yathāṭhāne ṭhapesi so.
```

<p rend="hangnum">§64.</p>

```
Pitarā paccayānañca, pacchinnattā vibuddhinā;
```

```
Chiddāvāsaṃ ghanāvāsaṃ, vihāraṃ’kāsi buddhimā.
```

<p rend="hangnum">§65.</p>

```
Kārite pitarā joti vanece’so vihārake;
```

```
Kammaṃ vippakataṃ sabbaṃ, niṭṭhāpesi narissaro.
```

<p rend="hangnum">§66.</p>

```
Therassā’tha mahindassa, samaṇindassa sununo;
```

```
Sutvāna manujindo so, pavattiṃ sabbamādito.
```

<p rend="hangnum">§67.</p>

```
Pasīditvā guṇe tassa, rājā dippapasādake;
```

```
‘‘Issaro vata dīpassa, thero’’ iti vicintiya.
```

<p rend="hangnum">§68.</p>

```
Paṭibimbaṃ suvaṇṇassa, katvā tammāṇa nissitaṃ;
```

```
Pubbakattikamāsassa, pabbapakkhe tu sattame.
```

<p rend="hangnum">§69.</p>

```
Dine netvā cetiyamba-thale therambasaññite;
```

```
Tatraṭṭhame nivāsetvā, tato tu navame pana.
```

<p rend="hangnum">§70.</p>

```
Mahāsenaṃ gahetvā so, devasenā samūpamaṃ;
```

```
Orodhe nagare ceva, geharakkhaṇake vinā.
```

<p rend="hangnum">§71.</p>

```
Laṃkādīpe ca sakale, sabbe ādāya bhikkhavo;
```

```
Vissajjetvā manusse ca, nagare cārakaṭṭhite.
```

<p rend="hangnum">§72.</p>

```
Paṭṭhapetvā mahādānaṃ, ayañcākhilapāṇinaṃ;
```

```
Pūjaṃ sabbopahārehi, karonto ca anūpamaṃ.
```

<p rend="hangnum">§73.</p>

```
Paccuggamanametassa, dīpasatthussa satthuno;
```

```
Varaputtassa so katvā, devarājā’va satthuno.
```

<p rend="hangnum">§74.</p>

```
Cetiyambathalā yāva, nagaraṃ sādhusajjayi;
```

```
Maggaṃ vesālito yāva, sāvatthinagaraṃ yathā.
```

<p rend="hangnum">§75.</p>

```
Vissajjetvā <pb ed="M" n="0.0233" /> tahiṃ bhogaṃ, sabbaṃ therassa so pitā;
```

```
Rājā moggaliputtassa, therassā’gamane viya.
```

<p rend="hangnum">§76.</p>

```
Datvā tattha mahādānaṃ, kapaṇaddhivanibbake;
```

```
Bhikkhavopi ca tosetvā, paccayehi catūhi’pi.
```

<p rend="hangnum">§77.</p>

```
Therassā’gamane evaṃ, passatūti mahājane;
```

```
Gahetvā taṃmahantena, sakkārena mahāyaso.
```

<p rend="hangnum">§78.</p>

```
Tamhā oruyha so mahā, sayaṃ hutvā purecaro;
```

```
Bhikkhavo cāpi katvāna, parivāre samantato.
```

<p rend="hangnum">§79.</p>

```
Therassa bimbaṃ sovaṇṇaṃ, khirasāgaramajjhago;
```

```
Sañjhā ghanaparikkhitto, hemameru’va sobhatha.
```

<p rend="hangnum">§80.</p>

```
Vesālinagaraṃ suttaṃ, desetuṃ lokanāyako;
```

```
Agamā evamevāti, dassesi ca mahājanaṃ.
```

<p rend="hangnum">§81.</p>

```
Evaṃ karonto sakkāra-sammānaṃ so narāsabho;
```

```
Nagarassa’ssa pācina-dvārapasse sayaṃkataṃ.
```

<p rend="hangnum">§82.</p>

```
Upasaṅkamma sāyaṇhe, vihāraṃ sotthiyā karaṃ;
```

```
Tīhaṃ tatthāpi vāsesi, bimbaṃ taṃ jinasununo.
```

<p rend="hangnum">§83.</p>

```
Nagaraṃ sādhusajjetvā, tato dvādasame dine;
```

```
Satthussā’dippavesamhi, puraṃ rājagahaṃ yathā.
```

<p rend="hangnum">§84.</p>

```
Paṭimaṃ nīharitvā taṃ, vihāraṃ sotthiyā karaṃ;
```

```
Nagare sāgarākāre, vattamāne mahāmahe.
```

<p rend="hangnum">§85.</p>

```
Mahāvihāraṃ netvāna, temāsaṃ bodhiyaṅgaṇe;
```

```
Nivāsetvā pavesetvā, teneva vidhinā puraṃ.
```

<p rend="hangnum">§86.</p>

```
Rājagehasamīpamhi, pubbadakkhiṇakoṇake;
```

```
Paṭibimbassa kāresi, tassa sādhunivesanaṃ.
```

<p rend="hangnum">§87.</p>

```
Kāretvā iddhiyādīnaṃ, paṭimāyo visārado;
```

```
Therena saha tatthe’va, nivesesi mahāpati.
```

<p rend="hangnum">§88.</p>

```
Ārakkhaṃ paṭṭhapetvā, pūjāya ca paribbayaṃ;
```

```
Anusaṃvaccharaṃ kātuṃ, evameva niyojayi.
```

<p rend="hangnum">§89.</p>

```
Tassāṇamanurakkhantā<pb ed="M" n="0.0234" />, rājā tabbaṃsikā idha;
```

```
Yāva’jjaparirakkhanti, taṃ vidhiṃ na vināsiya.
```

<p rend="hangnum">§90.</p>

```
Pavāraṇādine netvā, vihāraṃ nagarā tato;
```

```
Kātuṃ terasiyaṃ pūjaṃ, anuvassaṃ niyojayi.
```

<p rend="hangnum">§91.</p>

```
Vihāre abhaye tissa-vasabhe bodhipādape;
```

```
Silāvediñca kāresi, pākārañca manoharaṃ.
```

<p rend="hangnum">§92.</p>

```
Navame tassa vassamhi, dāṭhādhātuṃ mahesino;
```

```
Brāhmaṇīkāci ādiya, kāliṅgamhā idhānayi.
```

<p rend="hangnum">§93.</p>

```
Dāṭhādhātussa vaṃsamhi, vuttena vidhasanaṃ;
```

```
Gahetvā bahumānena, katvā sammā na muttamaṃ.
```

<p rend="hangnum">§94.</p>

```
Pakkhipitvā karaṇḍamhi, visuddhaphalikumbhavhe;
```

```
Devānaṃpiyatissena, rājavatthumhi kārite.
```

<p rend="hangnum">§95.</p>

```
Dhammacakkavhaye gehe, vaḍḍhayittha mahīpati;
```

```
Tato paṭṭhāya taṃ gehaṃ, dāṭhādhātugharaṃ ahu.
```

<p rend="hangnum">§96.</p>

```
Rājā satasahassānaṃ, navakaṃ puṇṇamānaso;
```

```
Vissajjetvā tato’kāsi, dāṭhādhātu mahāmahaṃ.
```

<p rend="hangnum">§97.</p>

```
Anusaṃvaccharaṃ netvā, vihāramabhayuttaraṃ;
```

```
Tassa pūjāvidhiṃ kātu, meva rūpaṃ niyojayi.
```

<p rend="hangnum">§98.</p>

```
Aṭṭhārasa vihāre ca, kārāpesi mahīpati;
```

```
Anukampāya pāṇīnaṃ, vāpiyo ca thirodikā.
```

<p rend="hangnum">§99.</p>

```
Bodhi pūjādi puññāni, appameyyāni kāriya;
```

```
Aṭṭhavīsatime vasse, gabho so tassa yā gati.
```

<p rend="hangnum">§100.</p>

```
Kumāro jeṭṭhatiso’tha, bhātā tassa kaniṭṭhako;
```

```
Chattaṃ laṅghesi saṃkāyaṃ, dantasippamhi kovido.
```

<p rend="hangnum">§101.</p>

```
Katvā kammāni catrāni, dukkarāni mahīpati;
```

```
Sippāyatana metaṃ so, tikkhāpesi bahūjane.
```

<p rend="hangnum">§102.</p>

```
Aṇatto pitunā’kāsi, iddhihi viya nimmitaṃ;
```

```
Bodhisatta sarūpañca, rūpaṃ sādhu manoharaṃ.
```

<p rend="hangnum">§103.</p>

```
Apasayañca <pb ed="M" n="0.0235" /> pallaṅkaṃ, chattaṃ ratanamaṇḍapaṃ;
```

```
Citradantamayaṃ kiñci, tassa kammaṃ tahiṃ tahiṃ.
```

<p rend="hangnum">§104.</p>

```
Katvā so navavassāni, laṃkādīpānusāsanaṃ;
```

```
Anekāni ca puññāni, yathākammamupāgami.
```

<p rend="hangnum">§105.</p>

```
Buddhadāso tato tassa, putto āsi mahīpati;
```

```
Guṇānaṃ ākaro sabba-ratanānaṃ’va sāgaro.
```

<p rend="hangnum">§106.</p>

```
Sukhaṃ sabbapayogehi, karonto dīpavāsinaṃ;
```

```
Rakkhamālakamandaṃ’va, puraṃ vassavaṇo dhanī.
```

<p rend="hangnum">§107.</p>

```
Paññā puññaguṇūpeto, visuddhakaruṇālayo;
```

```
Tathā dasahi rājūnaṃ, dhammehi samugāgato.
```

<p rend="hangnum">§108.</p>

```
Catasso agati hitvā, kārayanto vinicchayaṃ;
```

```
Janaṃ saṅgahavatthūhi, saṅgahesi catūhipi.
```

<p rend="hangnum">§109.</p>

```
Cariyaṃ bodhisattānaṃ, dassento sakkhipāṇinaṃ;
```

```
Pitā’va putte so satte, anukampittha bhūpati.
```

<p rend="hangnum">§110.</p>

```
Daḷidde dhanadānenā-kāsi puṇṇamanorathe;
```

```
Sukhite sabbabhogānaṃ, jīvitassa ca guttiyā.
```

<p rend="hangnum">§111.</p>

```
Sādhavo saṅgahenā’tha, niggahena asādhavo;
```

```
Gilāne vejjakammena, saṅgahesi mahāpati.
```

<p rend="hangnum">§112.</p>

```
Atheka divasaṃ rājā, hatthikkhandhavaraṃ gato;
```

```
Tissavāpiṃ nahānattaṃ, gacchamāno mahāpathe.
```

<p rend="hangnum">§113.</p>

```
Addase’kaṃ mahānāgaṃ, kucchiroga samappitaṃ;
```

```
Puttabhāga vihārassa, passe vammikamatthake.
```

<p rend="hangnum">§114.</p>

```
Uttāna mudare rogaṃ, dassetuṃ gaṇḍasaññitaṃ;
```

```
Nipannaṃso’tha cintesi, tato rogīti nicchayaṃ.
```

<p rend="hangnum">§115.</p>

```
Atho’ruyha mahānāgaṃ, mahānāga samīpago;
```

```
Evamāha mahānāgo, mahānāgamanāgavā.
```

<p rend="hangnum">§116.</p>

```
‘‘Kāraṇaṃ te mahānāga, ñātamāgamane mayā;
```

```
Kumhe khalu mahātejā, khippaṃ kuppitasīlino.
```

<p rend="hangnum">§117.</p>

```
Tasmā phusitvā taṃ kammaṃ, kātuṃ sakkā na te mayā;
```

```
Aphusitvāpi no sakkā, kinnukātabbametthī’ti.
```

<p rend="hangnum">§118.</p>

```
Evaṃ <pb ed="M" n="0.0236" /> putte phaṇindo so, kevalaṃ phaṇamattano;
```

```
Bilassa’nto pavesetvā, nippajjittha samāhito.
```

<p rend="hangnum">§119.</p>

```
Athe’na mupasaṅkamma, ucchaṅgagatamattano
```

```
Satthaṃ gahetvā phāletvā, udaraṃ tassa bhogino.
```

<p rend="hangnum">§120.</p>

```
Nīharitvā tato dosaṃ, katvā bhesajja muttamaṃ;
```

```
Sappaṃ taṃ taṅkhaṇeneva, akāsi sukhitaṃ tadā.
```

<p rend="hangnum">§121.</p>

```
Attāna mevaṃ thomesi, ‘‘mahākāruññataṃ mama;
```

```
Tiracchānāpi jāniṃsu, sādhu rajjanti me kataṃ.
```

<p rend="hangnum">§122.</p>

```
Disvā sukhitamattānaṃ, pannagoso mahīpatiṃ;
```

```
Pūjetuṃ tassa pādāsi, mahagghaṃ maṇimattano.
```

<p rend="hangnum">§123.</p>

```
Silāmayāya sambuddha-paṭimāya akārayi;
```

```
Miṇiṃ taṃ nayanaṃ rājā, vihāre abhayuttare.
```

<p rend="hangnum">§124.</p>

```
Ekopi bhikkhu bhikkhanto, gāmamhi thusavitthike;
```

```
Sukkhaṃ bhikkhaṃ labhitvāna, khīrabhikkhāya sañcaraṃ.
```

<p rend="hangnum">§125.</p>

```
Khīraṃ sappāṇakaṃ laddhā, paribhuñjittha kucchiyaṃ;
```

```
Pāṇakā balavo hutvā, udaraṃ tassa khādisuṃ.
```

<p rend="hangnum">§126.</p>

```
Tato so upasaṅkamma, taṃ nivedesi rājino;
```

```
Rāha ‘‘jāto sulo’yaṃ, kadā hāresi kīdisaṃ.
```

<p rend="hangnum">§127.</p>

```
So āha’’ thusavitthimhi, gāme khīrena bhojane;
```

```
Bhutte’ti rājā aññāsi, khīraṃ sappāṇakaṃ’’iti.
```

<p rend="hangnum">§128.</p>

```
Tadeva asso ekopi, sirāvedha tikicchiyo;
```

```
Rājā tassa sirāvedhaṃ, katvā ādāya lohitaṃ.
```

<p rend="hangnum">§129.</p>

```
Pāyetvā samaṇaṃ āha, muhuttaṃ vītināmaya;
```

```
‘‘Assalohitamaṇa’’nti, taṃ sutvā samaṇovami.
```

<p rend="hangnum">§130.</p>

```
Pāṇakā lohiteneva, nikkhamiṃbhu sukhī ahu;
```

```
Bhikkhuṃ rājā nivedesi, kucchimevaṃ panattano.
```

<p rend="hangnum">§131.</p>

```
‘‘Ekasatthapahārena<pb ed="M" n="0.0237" />, pāṇakā samaṇo hayo;
```

```
Katā arogā sammame, vejjakamma maho’’iti.
```

<p rend="hangnum">§132.</p>

```
Pivanto toyameko hi,
```

```
Deḍḍubhaṇḍaṃ majāniya;
```

```
Ajjhoharitadā āsi,
```

```
Tato jāto’ti deḍḍubho.
```

<p rend="hangnum">§133.</p>

```
Anto tu ditthatuṇḍena, tena dukkhena pīḷito;
```

```
Rājānaṃ magamā rājā, nidānaṃ tassa pucchiya.
```

<p rend="hangnum">§133.</p>

```
Anto tu ditthatuṇḍena, tena dukkhena pīḷito;
```

```
Rājānaṃ magamā rājā, nidānaṃ tassa pucchiya.
```

<p rend="hangnum">§134.</p>

```
Aentā sappo’ti viññāya, sattāhamupavāsiya;
```

```
Sunhātasu vilittañca, sayane sādhu santhate.
```

<p rend="hangnum">§135.</p>

```
Sayāpesi tato so’ti, niddāya mukhamattano;
```

```
Vivaritvā tadā sutto, tato tassa mukhantike.
```

<p rend="hangnum">§136.</p>

```
Maṃsapesiṃ ṭhapāpesi, sarajjuṃ tassa niggato;
```

```
Gandhena taṃ ḍaṃsitvāna, anto visitumārabhi.
```

<p rend="hangnum">§137.</p>

```
Rajjuyā’tha gahetvāna, samākaḍḍhika pāṇiyaṃ;
```

```
Udake pātayitvāna, idaṃ vacanamabravi.
```

<p rend="hangnum">§138.</p>

```
‘‘Vejjo ahosi sammāsa-mbuddhassa kira jīvako;
```

```
Kammaṃ vijjati lokassa, kataṃ kiṃtena dukkaraṃ.
```

<p rend="hangnum">§139.</p>

```
Īdisaṃ kasirāso’pi, kammaṃ natthe’ttha saṃsayo;
```

```
Sabbādarena kubbanto, aho puñño dayo mama.
```

<p rend="hangnum">§140.</p>

```
Tathā helloligāmamhi, caṇḍāli muḷhagabbhiniṃ;
```

```
Jātaṃ sattasu vāresu, sagabbhaṃ sukhitaṃ akā.
```

<p rend="hangnum">§141.</p>

```
Vātabodhena eko’pi, bhikkhu uṭṭhāpito ahu;
```

```
Gopānasī gatetamhi, dukkhāmocesi buddhimā.
```

<p rend="hangnum">§142.</p>

```
Pivantassāpi maṇḍūka, jībayuttaṃ jalaṃ lahuṃ;
```

```
Nāsikā bilato gantvā, bījamāruyha matthakaṃ.
```

<p rend="hangnum">§143.</p>

```
Bhijjitvā āsi maṇḍūko, so vuddho tattha gacchati;
```

```
Meghassā’gamane tena, so’nibbajjati māṇavo.
```

<p rend="hangnum">§144.</p>

```
Phāletvā <pb ed="M" n="0.0238" /> matthakaṃ rājā, maṇḍūkamapanīya so;
```

```
Kapālāni ghaṭetvāna-kāsi pākatikaṃ khaṇe.
```

<p rend="hangnum">§145.</p>

```
Hitatthaṃ dīpāvāsinaṃ, gāme gāme mahīpati;
```

```
Kāretvā vejjasālāyo, vajje tattha niyojayi.
```

<p rend="hangnum">§146.</p>

```
Sabbesaṃ vajjasatthānaṃ, katvā sāratthasaṅgahaṃ;
```

```
Ṭhapesi vejje dīpassa, tikicchatthamanāgate;
```

```
Yojesi vejja mekekaṃ, rājā gāma dvipañcake.
```

<p rend="hangnum">§147.</p>

```
Adā visaddha khettānaṃ, vejjānamupajīvanaṃ;
```

```
Vejjehatthīnamassānaṃ, balassa ca niyojayi.
```

<p rend="hangnum">§148.</p>

```
Piṭṭhasappinamanvānaṃ, sālāyo ca tahiṃ tahiṃ;
```

```
Kāresi saha bhogena, sālāyo ca mahāpathe.
```

<p rend="hangnum">§149.</p>

```
Niccamassosi saddhammaṃ, sakkatvā dhammabhāṇake;
```

```
Dhammabhāṇakavaṭṭañca, paṭṭhapesi tahiṃ tahiṃ.
```

<p rend="hangnum">§150.</p>

```
Sāṭakantarato katvā, sattha vaṭṭiṃ mahādayo;
```

```
Diṭṭhe diṭṭhe pamocesi, dukkhamhā dukkhite jane.
```

<p rend="hangnum">§151.</p>

```
Atheka divasaṃ rājā, rājābharaṇa maṇḍito;
```

```
Saddhiṃ gacchati senāya, devehi viya vāsavo.
```

<p rend="hangnum">§152.</p>

```
Taṃ disvā sirisobhagga-maggaṃ pattaṃ mahī patiṃ;
```

```
Rājiddhihi virājantaṃ, baddhavero bhavantare.
```

<p rend="hangnum">§153.</p>

```
Kuṭṭhi eko pakuppitvā, haṭṭhenāhaniyā’vatiṃ;
```

```
Pothento tañca pothento, bhūmiṃ kattarayaṭṭhiyā.
```

<p rend="hangnum">§154.</p>

```
Akkosesi anekehi, akkosavacanehi ca;
```

```
Vippakāraṃmimaṃ disvā, dūrato’va mahīpati.
```

<p rend="hangnum">§155.</p>

```
‘‘Nāhaṃ sarāmi sattassa, kassā’pi katamappiyaṃ;
```

```
Pubbaverī ayaṃ jātu, nibbāpessāmitaṃ’’ iti.
```

<p rend="hangnum">§156.</p>

```
Aṇāpesi samīpaṭṭhaṃ, purisaṃ ‘‘gaccha kuṭṭhino;
```

```
Amukassā’bhijānāhi, cittācāra’’nti so tato.
```

<p rend="hangnum">§157.</p>

```
Sahāyo <pb ed="M" n="0.0239" /> viya kuṭṭhissa, samīpamhi nisīdiya;
```

```
‘‘Ruṭṭho kimatthaṃ bho tva’’nti, pucchi sabbamavoca so.
```

<p rend="hangnum">§158.</p>

```
‘‘Dāso me buddhadāso’yaṃ, rājāhu puññakammunā;
```

```
Avamaññāya maṃ mayhaṃ, parato to yāti hatthinā.
```

<p rend="hangnum">§159.</p>

```
Jānāpessāmi attānaṃ, katipāhena soyadi;
```

```
Hatthaṃ me eti kāretvā, sabbaṃ dāsāna niggahaṃ.
```

<p rend="hangnum">§160.</p>

```
No ce hatthaṃ mamā’yāti, māretvā galalohitaṃ;
```

```
Pivissāmi na sandeho, na cireneva passasi’’.
```

<p rend="hangnum">§161.</p>

```
So gantvā narapālassa, pavattiṃ taṃ nivedayi;
```

```
‘‘Pubbaveri mamāyanti, nicchinitvā mahāmati.
```

<p rend="hangnum">§162.</p>

```
Vino detumupāyena, puttaṃveranti verino;
```

```
‘‘Sādhu saṅgaṇutaṃ tva’’nti, purisaṃ taṃ niyejayi.
```

<p rend="hangnum">§163.</p>

```
So kuṭṭhimupasaṅkamma, sahāyo piya āhataṃ;
```

```
‘‘Rājānaṃ taṃ vināsetuṃ, cetetvā kālamettakaṃ.
```

<p rend="hangnum">§164.</p>

```
Alabhanto sahāyaṃ me, nāsakkhi tassa ghātane;
```

```
Laddhātumhe nayissāmi, matthakaṃ me manorathaṃ.
```

<p rend="hangnum">§165.</p>

```
Etha gehe vasitvā me, hotha me anuvattakā;
```

```
Ahameva’ssa nāsemi, katipāhena jīvitaṃ.
```

<p rend="hangnum">§166.</p>

```
Iti vatvāna taṃ kuṭṭhaṃ, netvā so gharamattano;
```

```
Sunhāta suvilittañca, nivatthasukhumambaraṃ.
```

<p rend="hangnum">§167.</p>

```
Subhuttamadhurāhāraṃ, yobbanitthikathādaraṃ;
```

```
Sayāpesi manuññamhi, sayane sādhu santhate.
```

<p rend="hangnum">§168.</p>

```
Ete neva niyāmena, katipāhaṃ nīvāsiya;
```

```
Ñatvā taṃ jātavissāsaṃ, sukhitaṃ piṇitindriyaṃ.
```

<p rend="hangnum">§169.</p>

```
‘‘Rañño dinna’’nti vatvāna, khajjabhojjādikaṃ adā;
```

```
Dvattikkhattuṃ nisedhetvā, tena’jjhiṭṭho namaggahi.
```

<p rend="hangnum">§170.</p>

```
Bhūpālena kamenā’si, vissattho’tiva bhūmipo;
```

```
Matoti sutvā tassā-si hadayaṃ phalitaṃ dvidhā.
```

<p rend="hangnum">§171.</p>

```
Evaṃ <pb ed="M" n="0.0240" /> roge tikicchesi, rājā sārīramānase;
```

```
Ṭhapesi vejje dīpassa, tikacchattha manāgate.
```

<p rend="hangnum">§172.</p>

```
Pañcavīsatihatthena, pāsāde nopasobhitaṃ;
```

```
Mahāvihāremoravha-pariveṇamakārayi.
```

<p rend="hangnum">§173.</p>

```
Samaṇaṃ goḷapānuñca, adā gāmadvayaṃ tahiṃ;
```

```
Dhammaghāsaka bhikkhūnaṃ, bhoge kappiyakārake.
```

<p rend="hangnum">§174.</p>

```
Vihāre pariveṇe ca, sampanna catupaccaye;
```

```
Vāpiyo dānasālāyo, paṭimāyoca kārayi.
```

<p rend="hangnum">§175.</p>

```
Tasseva rañño rajjamhi, mahādhammakathīyati;
```

```
Suttāni parivattesi, sīhaḷāyaniruttiyā.
```

<p rend="hangnum">§176.</p>

```
Abhīti puttā tassā’suṃ, sūrāviraṅgarūpino;
```

```
Asītiyā sāvakānaṃ, nāmakāyipadassanā.
```

<p rend="hangnum">§177.</p>

```
Sāriputtādināmehi, puttehi parivārito;
```

```
Buddhadāso sasambuddha-rājāviya virocatha.
```

<p rend="hangnum">§178.</p>

```
Evaṃ katvā hitaṃdīpa-vīsīnaṃ tidivaṃ gato;
```

```
Vasse ekūnatiṃsamhi, buddhadāso narādhipo.
```

<p rend="hangnum">§179.</p>

```
Tato jeṭṭhasuto tassa, upatisso’si bhūpati;
```

```
Sabbarājaguṇopeso, niccasīlo mahādayo.
```

<p rend="hangnum">§180.</p>

```
Dasāpuññakriyāhitvā, dasapuññakriyā’dīyi;
```

```
Rājadhammeca pūresi, rājapāramitā dasa.
```

<p rend="hangnum">§181.</p>

```
Gaṇhi saṅgahavatthūhi, cathūhi ca catuddisaṃ;
```

```
Mahāpāḷimhi dāpesi, rājārājānubhojanaṃ.
```

<p rend="hangnum">§182.</p>

```
Uttaramhi disābhāge, cetiyamhā tu maṅgalā;
```

```
Thūpañca paṭimāgehaṃ, paṭimañcā’pi kārayi.
```

<p rend="hangnum">§184.</p>

```
Karonto tañca so rājā, mākhijjantu janā iti;
```

```
Kārāpesi kumārehi, dāpetvā guḷakaṇḍulaṃ.
```

<p rend="hangnum">§185.</p>

```
Rājuppalavhayaṃ <pb ed="M" n="0.0241" /> gijjha-kūṭaṃ pokkharapāsayaṃ;
```

```
Vālāhassañca ambuṭṭhiṃ, goṇḍigomamhi vāpikaṃ.
```

<p rend="hangnum">§186.</p>

```
Vihāraṃ khaṇḍarājiñca, vāpiyo ca thirodikā;
```

```
Appamāṇāni puññāni, kārāpesi tahiṃ tahiṃ.
```

<p rend="hangnum">§187.</p>

```
Vassāmānepi so vasse, sayane sannisinnako;
```

```
Kevalaṃ pariṇāmesi, rattiṃ ‘‘khedo janassī’’ti.
```

<p rend="hangnum">§188.</p>

```
Ñatvā amacco taṃ netvā, uyyānaṃ jādayīgharaṃ;
```

```
Evaṃ paṭicca attānaṃ, dukkhaṃ nākāsi pāṇinaṃ.
```

<p rend="hangnum">§189.</p>

```
Kāle tassā’sī dukkhitta-rogadukkhehi pīḷito;
```

```
Dīpo dīpo pamopāpa-tamaso so sumānaso.
```

<p rend="hangnum">§190.</p>

```
Bhikkhū pucchittha’’kiṃbhante, dubbhikkhādibhayaddite;
```

```
Loke lokahitaṃ natthi, kataṃ kiñci mahesīnā.
```

<p rend="hangnum">§191.</p>

```
Gahghārohaṇasuttassa, uppattiṃtassa niddisuṃ;
```

```
Sutvā taṃ sabbasovaṇṇaṃ, bimbaṃ sambuddhadhātuno.
```

<p rend="hangnum">§192.</p>

```
Katvā satthusilāpattaṃ, sodakaṃ pāṇisampuṭe;
```

```
Ṭhapetvā tassa te rūpa-māropetvā mahārathaṃ.
```

<p rend="hangnum">§193.</p>

```
Sayaṃ sīlaṃ samādāya, samādetvā mahājanaṃ;
```

```
Mahādānaṃ pavattetvā, abhayaṃ tambapāṇinaṃ.
```

<p rend="hangnum">§194.</p>

```
Alaṅkatvā ca nagaraṃ, devalokamanoharaṃ;
```

```
Dīpavāsīhi sabbehi, bhikkhūhi parivārito.
```

<p rend="hangnum">§195.</p>

```
Otarittha mahāvīthiṃ, bhikkhū tattha samāgatā;
```

```
Bhaṇantā ratanaṃ suttaṃ, siñcamānā jalaṃ tathā.
```

<p rend="hangnum">§196.</p>

```
Rājagehantike vīti-magge pākārasantike;
```

```
Vicariṃsu tiyāmante, kurumānā padakkhiṇaṃ.
```

<p rend="hangnum">§197.</p>

```
Bhijjamāne’ruṇe vassi, mahāmegho mahītale;
```

```
Rogāturāca sabbepi, sukhitākaṃsu ussavaṃ.
```

<p rend="hangnum">§198.</p>

```
‘‘Yadā dubbhikkharogādi-bhayaṃ dīpamhi hessati;
```

```
Evameva karontū’’ti, niyojesi narādhipo.
```

<p rend="hangnum">§199.</p>

```
Āruḷho <pb ed="M" n="0.0242" /> cetiyaṃ kunta-kipillādimavekkhiya;
```

```
Pucchitvā morapiñcena, ‘‘saṇikaṃ yantuvanaṃti ca.
```

<p rend="hangnum">§200.</p>

```
Saṅkhaṃ sodakamādāya, caratā’sanadhovane;
```

```
Dakkhiṇaparitoṇamhi, kāretvā rājagehato.
```

<p rend="hangnum">§201.</p>

```
Uposathagharaṃ buddha-paṭimāgeha meva ca;
```

```
Pākārena parikkhittaṃ, uyyānañca manoramaṃ.
```

<p rend="hangnum">§202.</p>

```
Cātuddasiṃpañcadasiṃ, yā ca pakkhassa aṭṭhamī;
```

```
Pāṭihāriyapakkhañca, aṭṭhaṅgasamupāgataṃ.
```

<p rend="hangnum">§203.</p>

```
Uposathaṃsamādāya, sāpadānaṃ tahaṃ vasī;
```

```
Yāvajīvañca so bhuñji, mahāpāḷimhi bhojanaṃ.
```

<p rend="hangnum">§204.</p>

```
Carantocakalandāna muyyāne bhattamattano;
```

```
Katvā nivāpaṃ dāpesi, tadajjāpi ca vattati.
```

<p rend="hangnum">§205.</p>

```
Coraṃ vajjamupanītaṃ, disvā saṃviggamānaso;
```

```
Chavaṃ susānaṃ ānetvā, khipitvā lohakumbhiyaṃ.
```

<p rend="hangnum">§206.</p>

```
Datvā dhamaṃ palāpetvā, coraṃ rattiyamuggate;
```

```
Sūriye kujjhito coraṃ-viyajhāpayi taṃ chavaṃ.
```

<p rend="hangnum">§207.</p>

```
Akā dīpamhi sabbesaṃ, cetiyānaṃ mahāmahaṃ;
```

```
Thūpārāme ca thūpassa, hemacumbaṭakañcukaṃ.
```

<p rend="hangnum">§208.</p>

```
Dvācattālīsavassāni, katvā vañcuṃkhaṇampiso;
```

```
Katvā puññamupāgañchi, devarājasahabyataṃ.
```

<p rend="hangnum">§209.</p>

```
Rañño tassa kaniṭṭhena, mahānāmena vallabhā;
```

```
Devī satthaṃ nipātetvā, tamaṭhānamhi mārayi.
```

<p rend="hangnum">§210.</p>

```
Pabbajitkā kaniṭṭho so, jīvamānamhi bhātari;
```

```
Hate rājini bhītāya, āvattitvā’si bhūpati.
```

<p rend="hangnum">§211.</p>

```
Mahesiṃattano’kāsi, mahesiṃ bhātughātiniṃ;
```

```
Gilānasālā kāresi, mahāpāḷiñca vaḍḍhayi.
```

<p rend="hangnum">§212.</p>

```
Lohadvāra <pb ed="M" n="0.0243" /> ralaggāma-koṭipassavanavhaye;
```

```
Tayo vihāre katvā’dā, bhikkhūnamabhayuttare.
```

<p rend="hangnum">§213.</p>

```
Vihāraṃ kārayitvāna, dhumarakkhamhi pabbate;
```

```
Mahesiyā nayenā’dā, bhikkhūnaṃ theravādīnaṃ.
```

<p rend="hangnum">§214.</p>

```
Navakammañca jiṇṇesu, vihāresu sakārayi;
```

```
Dānasīlarato vatthu-pūjako ca ahu sadā.
```

<p rend="hangnum">§215.</p>

```
Bodhimaṇḍasamīpamhi, jāto brohmaṇamāṇavo;
```

```
Vijjāsippakalāvedī, tīsu vedesu pārago.
```

<p rend="hangnum">§216.</p>

```
Sammāviññātasamayo, sabbavādavisārado;
```

```
Vādatthi jambudīpamhi, āhiṇḍanto pavādiko.
```

<p rend="hangnum">§217.</p>

```
Vihāramekaṃ āgamma, rattiṃ pātañjalaṃ mataṃ;
```

```
Parivattesi sampuṇṇa-padaṃ suparimaṇḍalaṃ.
```

<p rend="hangnum">§218.</p>

```
Tattheko revatonāma, mahāthero vijāniya;
```

```
‘‘Mahāpañño ayaṃ sattho, dametuṃ vaṭṭatī’’ti so.
```

<p rend="hangnum">§219.</p>

```
‘‘Ko nu gadrabharāvena, viravanto’’ti abravi;
```

```
‘‘Gadrabhānaṃ rave atthaṃ, kiṃ jānāsī’’ti āhataṃ.
```

<p rend="hangnum">§220.</p>

```
‘‘Ahaṃ jāne’’ti vuttoso, otāresi sakaṃ mataṃ;
```

```
Vuttaṃ vuttaṃ viyākāsi, virodhampi ca dassayi.
```

<p rend="hangnum">§221.</p>

```
‘‘Tenahi tvaṃ sakavāda-motārehī’’ti codito;
```

```
Pāḷimāhā’bhidhammassa, atthamassa na so’migā.
```

<p rend="hangnum">§222.</p>

```
Āha kasse’samanto’ti, buddhamanto’ti sobravi;
```

```
‘‘Dehi me ta’’nti vuttehi, ‘‘gaṇhu pabbajjataṃ’’iti.
```

<p rend="hangnum">§223.</p>

```
Mantatthī pabbajitvāso, uggaṇhi piṭakattayaṃ;
```

```
‘‘Ekāyano ayaṃ maggo’’, iti pacchā tamaggahi.
```

<p rend="hangnum">§224.</p>

```
Buddhassa viya gambhīra-ghosattātaṃ viyākaruṃ;
```

```
‘‘Buddhaghoso’’ti ghosohi, buddho viya mahītale.
```

<p rend="hangnum">§225.</p>

```
Tattha ñāṇodayaṃ nāma, katvā makaraṇaṃ tadā;
```

```
Dhammasaṅgaṇīyā’kāsi, kacchaṃ so aṭṭhasāliniṃ.
```

<p rend="hangnum">§226.</p>

```
Patittaṭṭhakathañceva<pb ed="M" n="0.0244" />, kārāmārabhibuddhimā;
```

```
Taṃ disvā revato thero, idaṃ vacanamabruvi.
```

<p rend="hangnum">§227.</p>

```
Pāḷimattaidhānitaṃ, natthi aṭṭhakathā idha;
```

```
Tathācariyavādā ca, bhinnarūpā na vijjare.
```

<p rend="hangnum">§228.</p>

```
Sīhaḷāṭṭhakathā suddhā, mahindena matīmatā;
```

```
Saṃgītittayamāruḷaṃ, sammāsambuddhadesitaṃ.
```

<p rend="hangnum">§229.</p>

```
Sāriputtādigītañca, kathāmaggaṃ samekkhiya;
```

```
Ekā sīhaḷabhāsāya, sīhaḷesu pavattati.
```

<p rend="hangnum">§230.</p>

```
Taṃ tattha gantvā sutvā taṃ, māgadhānaṃ niruttiyā;
```

```
Parivattesi sā hoti, sabbalokahitā vahā.
```

<p rend="hangnum">§231.</p>

```
Evaṃ vutto pasanno so, nikkhamitvā tatoimaṃ;
```

```
Dīpamāgā imasseva, raññokāle mahāmati.
```

<p rend="hangnum">§232.</p>

```
Mahāvihāraṃ sampatto, vihāraṃ sabbasādhūnaṃ;
```

```
Mahāpadhānagharaṃ gantvā, saṅghapālassa santikā.
```

<p rend="hangnum">§233.</p>

```
Sīhaḷaṭṭhakathā suddhā, theravādañca sabbaso;
```

```
‘‘Dhammasāmissa esova, adhippāyo’’ti nicchiya.
```

<p rend="hangnum">§234.</p>

```
Tattha saṅghaṃ samānetvā, ‘‘kātumaṭṭhakathāmama;
```

```
Potthake detha sabbe’’ti, āha vīmaṃsituṃ sataṃ.
```

<p rend="hangnum">§235.</p>

```
Saṅgho gāthādvayaṃ tassā-dāsi ‘‘sāmattiyaṃ tava;
```

```
Ettha dassehi taṃ disvā, sabbe demā’’ti potthake.
```

<p rend="hangnum">§236.</p>

```
Piṭakattayamettheva, saddhimaṭṭhakathāya so;
```

```
Visuddhimagga nāmākā, saṅgahetvā samāsato.
```

<p rend="hangnum">§237.</p>

```
Tato saṅghaṃ samuhetvā, sambuddhamatakovidaṃ;
```

```
Mahābodhisamīpamhi, so taṃ vācetumārabhi.
```

<p rend="hangnum">§238.</p>

```
Devatā tassa nepuññaṃ, pakāsetuṃ mahājane;
```

```
Chādesuṃ potthakaṃso’yi, dvattikkhattumpi taṃ akā.
```

<p rend="hangnum">§239.</p>

```
Vācetuṃ tatiye vāre, potthake samudāhaṭe;
```

```
Potthakadvayamaññampi, saṇṭhāpesuṃ tahiṃ marū.
```

<p rend="hangnum">§240.</p>

```
Vācayiṃsu <pb ed="M" n="0.0245" /> tadābhikkhū, potthakattaya mekato;
```

```
Ganthato atthato cāpi, pubbāparavasena vā.
```

<p rend="hangnum">§241.</p>

```
Theravādehi pāḷihi, padehi byañjanehi ca;
```

```
Aññatthattamahūneva, potthatthakesupi tīsupi.
```

<p rend="hangnum">§242.</p>

```
Atha ugghosayi saṅgho, tuṭṭhahaṭṭho tisesato;
```

```
‘‘Nissaṃsayā’yaṃ metteyyo’’, iti vatvā punappunaṃ.
```

<p rend="hangnum">§243.</p>

```
Saddhimaṭṭhakathāyā’dā, potthake piṭakattaye;
```

```
Ganthakāre vasanto so, vihāre durasaṅkare.
```

<p rend="hangnum">§244.</p>

```
Parivattesi sabbāpi, sīhaḷaṭṭhakathā tadā;
```

```
Sabbesaṃ mūlabhāsāya, māgadhāya niruttiyā.
```

<p rend="hangnum">§245.</p>

```
‘‘Sattānaṃ sabbabhāsānaṃ, sā ahosi hitāvahā;
```

```
Theriyā cariyāsabbe, pāḷiṃviya tamaggayhaṃ.
```

<p rend="hangnum">§246.</p>

```
Atha kattabbakiccesu, gahetu pariniṭṭhitiṃ;
```

```
Vandituṃ so mahābodhiṃ, jambudīpamupāgami.
```

<p rend="hangnum">§247.</p>

```
Sutvā dvāvīsavassāni, mahānāmo mahāmahiṃ;
```

```
Katvā puññāni citrāni, yathā kammamugāgami.
```

<p rend="hangnum">§248.</p>

```
Sabbe’pe te dharaṇīpatayo maccumaccetumante,
```

```
No sakkhiṃ sūpacitasukhabalāsādhu sampannabhogo;
```

```
Evaṃ sabbe nidhanavasagā honti sattā’ti niccaṃ,
```

```
Rāgaṃ sammā vinayatudhane jīvite cāpi dhīmā.
```

Sujanappasādasaṃvegatthāya kate mahāvaṃse

Pañcarājako nāma

Sattatiṃsatimo paricchedo.

### Aṭṭhatiṃsatima pariccheda

#### Dasarājako

<p rend="hangnum">§1.</p>

```
Mahānāma <pb ed="M" n="0.0246" /> suto āsi, damiḷī kucchisambhavo;
```

```
Sotthiseno, tathāsaṅgho-dhītā cā’si mahesiyā.
```

<p rend="hangnum">§2.</p>

```
Sotthiseno tadā rajjaṃ, patvā saṅghayanāsito;
```

```
Tasmiṃyeva dine bheriṃ, carāpetvā tadā tu sā.
```

<p rend="hangnum">§3.</p>

```
Attano sāmikassadā, chattaggāhakajantuno;
```

```
Chattaggāhakavāpiṃ so, katvā saṃvacchare mato.
```

<p rend="hangnum">§4.</p>

```
Atha macco mahāpañño, sahāyo tassa taṃ mataṃ;
```

```
Antovatthumhi jhāpetvā, vīhicoraṃ mahābalaṃ.
```

<p rend="hangnum">§5.</p>

```
Rajjayoggoti cintetvā, katvā taṃ bhūpatiṃ raho;
```

```
Antoyeva nivāsetvā, rājā rogāturo iti.
```

<p rend="hangnum">§6.</p>

```
Yasaṃ rajjaṃ vicāresi, chaṇe patte mahājanā;
```

```
Rājā ce atthi amhehi, saddhiṃ metūti ghosayuṃ.
```

<p rend="hangnum">§7.</p>

```
Taṃ sutvā narapālo so, sabbalaṅkāramaṇḍito;
```

```
Samānaṃte mahānāge, nesayoggā mamā’tiso.
```

<p rend="hangnum">§8.</p>

```
Dāṭṭhādhātugharaṭhāne, suvā nāgaṃ samādisi;
```

```
Rañño āṇāti vutte so, agā āruyha taṃ puraṃ.
```

<p rend="hangnum">§9.</p>

```
Katvā padakkhiṇaṃ gantvā, pācinadvārato bahi;
```

```
Paṭhame cetiyaṭhāne, dhātunāgaṃ samappayi.
```

<p rend="hangnum">§10.</p>

```
Mahācetittaye hatthi-pākāre’kāsi toraṇaṃ;
```

```
Mittaseno bahuṃ puññaṃ, katvā vassena so cuto.
```

<p rend="hangnum">§11.</p>

```
Mittasenaṃ raṇe hantvā, damiḷo paṇḍunāmako;
```

```
Āgato paratīramhā, laṅkārajjamakārayi.
```

<p rend="hangnum">§12.</p>

```
Janā kulīnā sabbepi, rohaṇaṃ samupāgatā;
```

```
Oragaṅgāya isseraṃ, damiḷā eva kappayuṃ.
```

<p rend="hangnum">§13.</p>

```
Ye <pb ed="M" n="0.0247" /> subhassa balaṭṭhassa, bhītāmoriyavaṃsajā;
```

```
Balāyitvā narāvāsaṃ, kappayiṃsu tahiṃ tahiṃ.
```

<p rend="hangnum">§14.</p>

```
Tesamaññatamo nandi-vāpi gāme kuṭimbako;
```

```
Dhātusenavhayo āsi, dāṭhānāmo ca taṃ suto.
```

<p rend="hangnum">§15.</p>

```
Gāme ambilayāgumhi, vasaṃ putte duve labhi;
```

```
Dhātusenaṃ silātissa-bodhiṃca sampajātike.
```

<p rend="hangnum">§16.</p>

```
Mātuso dariyo tesaṃ, saddho pabbajja vattati;
```

```
Dīghasandakatāvāse, dhātusenāpi māṇavo.
```

<p rend="hangnum">§17.</p>

```
Santike tassa pabbajja-rukkhamūlamhi ekadā;
```

```
Sajjhāyati pavissittha, megho nāgotupassiya.
```

<p rend="hangnum">§18.</p>

```
Parikkhipitvā bhogehi, chādayitvā phaṇena ca;
```

```
Potthakañca kumārañca, rakkhitaṃ passi mātulo.
```

<p rend="hangnum">§19.</p>

```
Sīse ākiri saṅkāraṃ, tassa ruṭṭho paroyati;
```

```
Tasmiṃ cittaṃ na dūsesi, tampi disvāna mātulo.
```

<p rend="hangnum">§20.</p>

```
Uttamo vata’yaṃ satto, rājā hessati nicchayaṃ;
```

```
Rakkhitabbo’ti ādāya, taṃ vihāramupāgato.
```

<p rend="hangnum">§21.</p>

```
Goṇisādi vihāre’yaṃ, kattabbo nītimā iti;
```

```
Sikkhāpesi kumāraṃ taṃ, paṇḍuko taṃ vijāniya.
```

<p rend="hangnum">§22.</p>

```
Gaṇhathetantipesesi, sevake tassārattiyaṃ;
```

```
Disvāna supinaṃ thero, nīharittha kumārakaṃ.
```

<p rend="hangnum">§23.</p>

```
Tasmiṃ nikkhantamattamhi, sevakaṃ parivāriya;
```

```
Pariveṇe na passiṃsu, tato nikkhamma te ubho.
```

<p rend="hangnum">§24.</p>

```
Dakkhiṇasmiṃ disābhāge, goṇa nāmaṃ mahānadiṃ;
```

```
Patvā sampuṇṇamaṭṭhaṃsu, gantukāmāpi vegasā.
```

<p rend="hangnum">§25.</p>

```
Yathā nadiyaṃ vāreti, amhe taṃ tvampi vāraya;
```

```
Vāpiṃgahetvā etthe’ti, vatvā thero tadā nadiṃ.
```

<p rend="hangnum">§26.</p>

```
Otaritthakumārena, saddhiṃ disvāna te ubho;
```

```
Nāgarājā tadā eko, piṭṭhiṃ pādāsi tena so.
```

<p rend="hangnum">§27.</p>

```
Uttaritvā kumāraṃ taṃ, netvā paccantamāvasaṃ;
```

```
Laddhā khīrodanaṃ sutvā, sesaṃ pattena tassa’dā.
```

<p rend="hangnum">§28.</p>

```
Cittakārena <pb ed="M" n="0.0248" /> theramhi, bhattaṃ pakkhippa bhūmiyaṃ;
```

```
Bhuñji theropi taṃ jāni, bhuñja te yaṃ mahiṃ iti.
```

<p rend="hangnum">§29.</p>

```
Paṇḍurājāpi katvāna, rajjaṃ vassamhi pañcame;
```

```
Cuto putto pipārindo, tatiyo tassa bhātuko.
```

<p rend="hangnum">§30.</p>

```
Kaṇiṭṭho khuddapārindo, kubbaṃ rajjaṃ mahāmahiṃ;
```

```
Dhātusenānuge sabbe, viheṭhesi mahājane.
```

<p rend="hangnum">§31.</p>

```
Saṅgahetvā jane sādhu-seno yujjittha rājinā;
```

```
So soḷasahi vassehi, puññapāpakaromato.
```

<p rend="hangnum">§32.</p>

```
Niritaro tato āsi, rājāmāsadvayena taṃ;
```

```
Dhātuseno vināsesi, tena katvā mahāhavaṃ.
```

<p rend="hangnum">§33.</p>

```
Hate tasmiṃ mahīpāle, dāṭhiyo damiḷo tato;
```

```
Rājā vassattha ye hutvā, dhātusenahatotato.
```

<p rend="hangnum">§34.</p>

```
Piṭṭhiyo damiḷo satta-māsena nidhanaṃ gato;
```

```
Dhātusenena yujjhitvā, vaṃso pacchijji dāmiḷo.
```

<p rend="hangnum">§35.</p>

```
Athā’si rājālaṅkāyaṃ, dhātuseno irādhipo;
```

```
Bhātarā saha dīpamhi, damiḷe dīpaghātake.
```

<p rend="hangnum">§36.</p>

```
Upāyehi anekeyi, ekavīsappamāṇake;
```

```
Khandhavāre nivesetvā, katvā yuddhamasesato.
```

<p rend="hangnum">§37.</p>

```
Sodhetvā mediniṃ sādhu, katvā ca sukhitaṃjanaṃ;
```

```
Sāsanañca yathāṭhāne, ṭhapesi paranāsitaṃ.
```

<p rend="hangnum">§38.</p>

```
Damiḷe ye’nuvattiṃsu, kulīnā kulagāmavā;
```

```
Te maṃ vā sāsanaṃ vā no, rakkhiṃsū’ti pakuppiya.
```

<p rend="hangnum">§39.</p>

```
Tesaṃ gāme gahetvāna, gāme svākāsirakkhake;
```

```
Rohaṇā’gamma te sabbe, kulīnā tamupaṭṭhahuṃ.
```

<p rend="hangnum">§40.</p>

```
Tesaṃ sakkārasammānaṃ, yathāyogamakāsi so;
```

```
Amacce attano dukkha-sahāyecā’bhi tosayi.
```

<p rend="hangnum">§41.</p>

```
Bandhāpetvā mahāgaṅgaṃ, kedāre’kā thirodake;
```

```
Mahāpāḷamhi bhikkhūnaṃ, sālibhattañca dāpayi.
```

<p rend="hangnum">§42.</p>

```
Paṅgurogā turaṭṭānaṃ, sālāyokāsi buddhimā;
```

```
Kāḷavāpiṃca gaṇhitvā, bandhi goṇaṃ mahānadiṃ.
```

<p rend="hangnum">§43.</p>

```
Mahāvihāraṃ <pb ed="M" n="0.0249" /> katvāna, pantiyuttamanākulaṃ;
```

```
Tathā bodhigharañceva, dassaneyya makārayi.
```

<p rend="hangnum">§44.</p>

```
Bhikkhavo paritosetvā, paccayehi catūhipi;
```

```
Dhammāsoko’va sokāsi, saṅgahaṃ piṭakattaye.
```

<p rend="hangnum">§45.</p>

```
Aṭṭhārasavihāre ca, theriyāna makārayi;
```

```
Sampannabhoge dīpamhi, aṭṭhārasa ca vāpiyo.
```

<p rend="hangnum">§46.</p>

```
Kāḷavāpī vihāro ca, koṭipassāvanāmako;
```

```
Dakkhiṇa girināmo ca, vihāro vaḍḍhamānako.
```

<p rend="hangnum">§47.</p>

```
Paṇṇavallakabhūto ca, bhallātakasanāmako;
```

```
Pāsāṇasinne desamhi, dhātuseno ca pabbato.
```

<p rend="hangnum">§48.</p>

```
Maṃ gano thūpaviṭṭhi ca, dhātusenopi uttare;
```

```
Pācina kambaviṭṭhi ca, tathā antarame giri.
```

<p rend="hangnum">§49.</p>

```
Antāḷi dhātuseno ca, kassapiṭṭhika pubbako;
```

```
Rohaṇedāyagāmo ca, sālavāṇo vibhīsano.
```

<p rend="hangnum">§50.</p>

```
Vihāro bhallivāṇo ca, aṭṭhārasanaruttamo;
```

```
Pādūlakaṃ hambalaṭṭhi, mahādatthādivāpi yo.
```

<p rend="hangnum">§51.</p>

```
Khuddake ca vihāreso, aṭṭhārasanaruttamo;
```

```
Vāpīyo ca tathākatvā, tesameva tu dāpayi.
```

<p rend="hangnum">§52.</p>

```
Pañcavīsati hatthañca, mayūrapariveṇakaṃ;
```

```
Haritvā’kāsipāsāda-mekavīsati hatthakaṃ.
```

<p rend="hangnum">§53.</p>

```
Kumārasenassa’petvā, pubbabhogaṃ visodhayi;
```

```
Kāḷavāpimmibhāgaddhaṃ, khettānañca satadvayaṃ.
```

<p rend="hangnum">§54.</p>

```
Loha pāsadake jiṇṇe, navakammamakārayi;
```

```
Mahāthūpesu chattāni, tīsu jiṇṇāni kārayi.
```

<p rend="hangnum">§55.</p>

```
Devānaṃpiyatissena, kataṃ bodhimahaṃ viya;
```

```
Sinhānapūjaṃ bodhissa, varabodhissa kārayi.
```

<p rend="hangnum">§56.</p>

```
Dhāvanā lobhanāvāyo, tattha pūjesi soḷasa;
```

```
Alaṅkāraṃ munindassa, abhisekañca kārayi.
```

<p rend="hangnum">§57.</p>

```
Mahābodhi patiṭṭhānā, oraṃ laṅkāya bhūmipā;
```

```
Yāva dvādasamaṃ vassaṃ, bodhipūjamakārayuṃ.
```

<p rend="hangnum">§58.</p>

```
Mahāmahindattherassa<pb ed="M" n="0.0250" />, kāretvā paṭibimbakaṃ;
```

```
Therassā’lāhanaṃ netvā, kātuṃ pūjaṃ mahārahaṃ.
```

<p rend="hangnum">§59.</p>

```
Datvā sahassaṃ dīpetuṃ, dīpavaṃsaṃ samādisi;
```

```
Ṭhitānaṃ tattha bhikkhūnaṃ, dātuñcāṇāpayiguḷaṃ.
```

<p rend="hangnum">§60.</p>

```
Bhikkhussa attano sīse, saṅkārokiraṇaṃ saraṃ;
```

```
Lābhaṃ nādāsi vutthassa, pariveṇassa attano.
```

<p rend="hangnum">§61.</p>

```
Phātikammaṃ bahuṃ’kāsi, vihāre abhayuttare;
```

```
Silāsatthussa kāresi, mandirañca samaṇḍapaṃ.
```

<p rend="hangnum">§62.</p>

```
Buddha dāsakatenette, naṭṭhe’nagghamaṇi dvayaṃ;
```

```
Akāsi nettaṃ satthussa, raṃsi cūḷāmaṇiṃtathā.
```

<p rend="hangnum">§63.</p>

```
Maṇihi ghananīlehi, kesā vattaṃ sumuttamaṃ;
```

```
Hemapaṭṭaṃ tathevuṇṇa-lomaṃ sovaṇṇa cīvaraṃ.
```

<p rend="hangnum">§64.</p>

```
Pādajālaṃ suvaṇṇassa, padumaṃ dīpamuttamaṃ;
```

```
Nānārāgambaraṃ tattha, pūjayittha asaṃkhiyaṃ.
```

<p rend="hangnum">§65.</p>

```
Akāsi paṭimā gehe, bahumaṅgalacetiye;
```

```
Bodhisatte tathā’kāsi, kāḷaselassa satthuno.
```

<p rend="hangnum">§66.</p>

```
Upasumbhavhayassāpi, lokanāthassa kārayi;
```

```
Raṃsīcūḷāmaṇiñceva, abhisekavhayassa ca.
```

<p rend="hangnum">§67.</p>

```
Buddhabimbassa kāresi, pubbe vuttaṃ piḷandhanaṃ;
```

```
Vāmapassamhi bodhissa, bodhisattagharaṃ tathā.
```

<p rend="hangnum">§68.</p>

```
Metteyyassa ca kāresi, sabbaṃ rājapiḷandhanaṃ;
```

```
Samantā yojane tassa, tadā rakkhañca yojayi.
```

<p rend="hangnum">§69.</p>

```
Kārāpesi vihāresu, dhāturājavhapantiyo;
```

```
Tathā satasahassena, mahābodhigharaṃ varaṃ.
```

<p rend="hangnum">§70.</p>

```
Thūpāramamhi thūpassa, pūjaṃ jiṇṇavisodhanaṃ;
```

```
Dāṭhā dhātugharecāpi, jiṇṇassa paṭisaṅkharaṃ.
```

<p rend="hangnum">§71.</p>

```
Dāṭhādhātukaruṇḍañca, raṃsiñca ghanakoṭṭimaṃ;
```

```
Mahagghamanisaṃkiṇṇaṃ, suvaṇṇa padumāni ca.
```

<p rend="hangnum">§72.</p>

```
Dāṭhādhātumhi pūjesi, pūjācākā asaṅkhiyā;
```

```
Cīvarādīni dāpesi, bhikkhūnaṃ dīpavāsinaṃ.
```

<p rend="hangnum">§73.</p>

```
Kārāpetvā <pb ed="M" n="0.0251" /> vihāresu, navakammaṃ tahiṃ tahiṃ;
```

```
Pākāre ca gharetvā’kā, sudhākammaṃ manoharaṃ.
```

<p rend="hangnum">§74.</p>

```
Mahācetittaye katvā, sudhākammaṃ mahārahaṃ;
```

```
Suvaṇṇachattaṃ kāresi, tathā vajiracumbaṭaṃ.
```

<p rend="hangnum">§75.</p>

```
Mahāvihāre pāpena, mahāsenena nāsite;
```

```
Vasisuṃ dhammarucikā, bhikkhū cetiyapabbate.
```

<p rend="hangnum">§76.</p>

```
Katvā ambatthalaṃ thera-vādānaṃ dātu kāmako;
```

```
Yācito tehi tesaṃ’va, adāsi dharaṇī pati.
```

<p rend="hangnum">§77.</p>

```
Dātu paṭhānanāvañca, kāretvā kaṃsalohajaṃ;
```

```
Dānavaṭṭaṃ pavattesi, ambaṇebhi dvipañcahi.
```

<p rend="hangnum">§78.</p>

```
Anto bahi ca kāretvā, nagarassa jinālaye;
```

```
Paṭimāyo ca pūjesi, dhammāsokasamo’samo.
```

<p rend="hangnum">§79.</p>

```
Tassa puññāni sabbāni, vatthu paṭipadaṃ naro;
```

```
Ko hi nāma samatthoti, mukhamattaṃ nidassitaṃ.
```

<p rend="hangnum">§80.</p>

```
Tassa puttaduve āsuṃ, kassapo bhinnamātiko;
```

```
Samānamātiko ceva, moggallāno mahabbalo.
```

<p rend="hangnum">§81.</p>

```
Tathā pāṇasamā ekā, duhitā ca manoramā;
```

```
Bhāgineyyassa pādāsi, senāpaccañca tañca so.
```

<p rend="hangnum">§82.</p>

```
Vinā dosena tāḷesi, kasāyūrusu so’pitaṃ;
```

```
Rājā disvāna duhitu-vatthaṃ lohitamakkhitaṃ.
```

<p rend="hangnum">§83.</p>

```
Ñatvā taṃ mātaraṃ tassa, naggaṃ jhapesi kujjhiya;
```

```
Tatoppabhutiso baddha-vero saṅgamma kassapaṃ.
```

<p rend="hangnum">§84.</p>

```
Rajje netaṃ palobhetvā, bhinditvā pituantare;
```

```
Saṅgahetvā janaṃ java-gāhaṃ gāhāpayī patiṃ.
```

<p rend="hangnum">§85.</p>

```
Ussāpesi tato chattaṃ, kassapo pitupakkhiye;
```

```
Vināsetvā jane laddha-sabbapāpasahāyako.
```

<p rend="hangnum">§86.</p>

```
Moggallāno tato tena,
```

```
Kātukāmo mahāhavaṃ;
```

```
Aladdha balatāya’gā,
```

```
Jambudīpa balatthiko.
```

<p rend="hangnum">§87.</p>

```
Mahārajja <pb ed="M" n="0.0252" /> vināsena, viyogena ca sūnuno;
```

```
Baddhanāgāravāsena, dukkhitampi durādhipaṃ.
```

<p rend="hangnum">§88.</p>

```
Dukkhāpetumapaññoso, āha kassaparājakaṃ;
```

```
Nidhi rājakulerāja-gutta te pitarā iti.
```

<p rend="hangnum">§89.</p>

```
Ne’ti gutte na jānāsi, cittametassa bhūmipa;
```

```
Moggallānassa kāpeti, nidhiṃsoti tadabrūvi.
```

<p rend="hangnum">§90.</p>

```
Sutvā taṃ kupito dūte, pāhesī pitusantikaṃ;
```

```
Ācikkhatu nidhiṭhāna-miti vatvā narādhamo.
```

<p rend="hangnum">§91.</p>

```
Māretu amhe pāpassa, tassupāyo’ti cintiya;
```

```
Tuṇhī ahosi te gantvā, rājakassa nivedayuṃ.
```

<p rend="hangnum">§92.</p>

```
Tato’tīva pakuppitvā, pesayittha punappunaṃ;
```

```
Sādhu disvā sahāyamme, nhatvāna kāḷavāpiyaṃ.
```

<p rend="hangnum">§93.</p>

```
Parissāmīti cintetvā, āha dūte sace mamaṃ;
```

```
Kāḷavāpiṃsamāpeti, sakkā ñātunti te gatā.
```

<p rend="hangnum">§94.</p>

```
Rañño āhaṃsu rājāpi, tuṭṭhahaṭṭho dhanatthiko;
```

```
Pesesi dūte datvāna, rathaṃ jiṇṇena vājinā.
```

<p rend="hangnum">§95.</p>

```
Evaṃ gacchati bhūpāle, pājento rathiko rathaṃ;
```

```
Khādanto lājamassāpi, kiñci mattaṃ adāsi so.
```

<p rend="hangnum">§96.</p>

```
Taṃ khāditvā pasīditvā, tasmiṃ pāṇamadā tadā;
```

```
Moggallānassa taṃ kātuṃ, saṅgahaṃ dvāranāyakaṃ.
```

<p rend="hangnum">§97.</p>

```
Evaṃ sampattiyo nāma, calā vijjullatopamā;
```

```
Tasmā tāsu pamajjeyya, ko hi nāma sacetano.
```

<p rend="hangnum">§98.</p>

```
Rājā etītisutvāna, thero so tassa soha do;
```

```
Laddhā māsodanaṃ maṃsaṃ, sāṇuṇañca varaṃ saraṃ.
```

<p rend="hangnum">§99.</p>

```
Rājā roceti etanti, gopayitvā upāvisi;
```

```
Gantvā rājāpi vanditvā, ekamantamupāvisī.
```

<p rend="hangnum">§100.</p>

```
Evaṃ nisinnā sampatta-rajjā viya ubhopi te;
```

```
Aññamaññā’bhilāpena, nibbāpesuṃ mahādaraṃ.
```

<p rend="hangnum">§101.</p>

```
Bhojayitvāna taṃ thero, ovaditvā anekadhā;
```

```
Appamāde niyojesi, dassetvā lokadhammataṃ.
```

<p rend="hangnum">§102.</p>

```
Tato <pb ed="M" n="0.0253" /> vāpī mupagamma, oggayhitvā yathā sukhaṃ;
```

```
Nhayitvā pivitvā ca, āhevaṃ rājasevake.
```

<p rend="hangnum">§103.</p>

```
Ettakaṃ me dhanaṃ bho’ti, sutvā taṃ rājasevakā;
```

```
Āparitvā puraṃrañño, nivedesuṃ nirissaro.
```

<p rend="hangnum">§104.</p>

```
Dhanaṃ rakkhati puttassa, dīpe bhindati mānuse;
```

```
Jīvanto’yaṃtī kujjhitvā, āṇāpesi camūpatiṃ.
```

<p rend="hangnum">§105.</p>

```
Mārehi pitaraṃ meti, diṭṭhā piṭṭhīti verino;
```

```
Haṭṭhatuṭṭho tiruṭṭhoso, sabbālaṅkaramaṇḍito.
```

<p rend="hangnum">§106.</p>

```
Rājānamupasaṅkamma, purato ca’ssa caṅkami;
```

```
Rājādisvā ca cintesi, pāpiyo’yaṃ mataṃ mama.
```

<p rend="hangnum">§107.</p>

```
Kāyaṃ viya dukkhāpetvā, narakaṃ hetu micchati;
```

```
Rosuppādena tasseva, kiṃpuremi manorathaṃ.
```

<p rend="hangnum">§108.</p>

```
Iti mettāyamāno taṃ, āha senāpatiṃ pati;
```

```
Moggallāne tvayiceva, ekacitto ahaṃ iti.
```

<p rend="hangnum">§109.</p>

```
Hasaṃcālesi sīsaṃso, disvā taṃ jānibhūpati;
```

```
‘‘Nūna māreti ajjā’’ti, tadā sāhasikopi so.
```

<p rend="hangnum">§110.</p>

```
Naggaṃ katvāna rājānaṃ, sasaṅkhalika bandhanaṃ;
```

```
Puratthābhimukhaṃ katvā, antobandhiya bhittiyaṃ.
```

<p rend="hangnum">§111.</p>

```
Mattikāya vilimpesi, evaṃ disvāpi paṇḍito;
```

```
Ko hi rajjeyya bhogesu, jīvitepi yasepi vā.
```

<p rend="hangnum">§112.</p>

```
Dhātuseno narindo so, evaṃ puttahato gato;
```

```
Aṭṭhārasahi vassehi, devarājassa santikaṃ.
```

<p rend="hangnum">§113.</p>

```
Kāḷavāpī mayaṃ rājā, kārāpento samāhitaṃ;
```

```
Passitvā bhikkhumetantu, vuṭṭhāpetuṃ samādhito.
```

<p rend="hangnum">§114.</p>

```
Asakkonto khipāpesi, paṃsuṃ bhikkhussa matthake;
```

```
Sandhiṭṭhiko vipākoyaṃ, tassa kammassa dīpito.
```

<p rend="hangnum">§115.</p>

```
Dasāpite <pb ed="M" n="0.0254" /> rājavarā sabhogā,
```

```
Upāgamuṃ maccumukhaṃ sabhovā;
```

```
Aniccataṃ bhogavato dhane ca,
```

```
Disvā sapañño vibhavaṃ icche.
```

Sujanappasādasaṃvegatthāya kate mahāvaṃse

Dasarājako nāma

Aṭṭhatiṃsatiemā paricchedo.

### Ekūnacattālīsatima pariccheda

#### Rājadvayadīpano

<p rend="hangnum">§1.</p>

```
Tato kassapanāmo so, pāpako narapālako;
```

```
Assa go pañcasūdañca, pesayitvāna bhātikaṃ.
```

<p rend="hangnum">§2.</p>

```
Mārāpetuṃ asakkonto, bhīto sīhagiriṃ gato;
```

```
Durārohaṃ manussehi, sodhāpetvā samantato.
```

<p rend="hangnum">§3.</p>

```
Pākārena parikkhippa, sīhākārena kārayi;
```

```
Tattha nisseṇi gehāni, tena taṃ nāmako ahū.
```

<p rend="hangnum">§4.</p>

```
Saṃharitvā dhanaṃ tattha, nidahitvā sugopitaṃ;
```

```
Attano nihitānaṃ so, rakkhaṃ datvā tahiṃ tahiṃ.
```

<p rend="hangnum">§5.</p>

```
Katvā rājagharaṃ tattha, dassaneyyaṃ manoramaṃ;
```

```
Dutiyālakamandaṃva, kuverova tahiṃ vasi.
```

<p rend="hangnum">§6.</p>

```
Migāro nāma kāresi, senāpati sanāmakaṃ;
```

```
Pariveṇaṃ tathāgeha-mabhisekajinissa ca.
```

<p rend="hangnum">§7.</p>

```
Tassābhisekaṃ yācitvā, silāsambuddhato’dhiraṃ;
```

```
Aladdhāsāmi no rajje, jānissāmīti saṇṭhahi.
```

<p rend="hangnum">§8.</p>

```
Hutvā vippaṭisārī so, attanā katakammanā;
```

```
Muccissāmi kataṃ nu’ti, puññaṃ kāsi anappakaṃ.
```

<p rend="hangnum">§9.</p>

```
Mahā <pb ed="M" n="0.0255" /> vatthuni kāresi, dvāresu nagarassa so;
```

```
Ambuyyāne ca kāresi, dīpe yojana yojane.
```

<p rend="hangnum">§10.</p>

```
Issarasamaṇārāmaṃ, kāretvā pubbavatthuto;
```

```
Adhikaṃ bhogagāme ca, adhikaṃ tassa dāpayi.
```

<p rend="hangnum">§11.</p>

```
Bodhi uppalavaṇṇā ca, tassāsuṃ dhītaro duve;
```

```
Vihārassa’ssa kāresi, nāmaṃ tāsañca attano.
```

<p rend="hangnum">§12.</p>

```
Dente tasmiṃ na icchiṃsu, samaṇā theravādino;
```

```
‘‘Pitughātissa kamma’’nti, lokagārayha bhīruno.
```

<p rend="hangnum">§13.</p>

```
Dātukāmosa tesaṃ’va, sambuddha paṭimāya’dā;
```

```
Bhikkhave adhivāsesuṃ, bhogo no satthuno iti.
```

<p rend="hangnum">§14.</p>

```
Kathā niyyanti uyyāne, samīpe pabbatassa so;
```

```
Kārāpesi vihāraṃ so, tesaṃ nāmo tato ahu.
```

<p rend="hangnum">§15.</p>

```
Adā dhammarucinaṃ taṃ, sampatta catupaccayaṃ;
```

```
Vihārañceva uyyānaṃ, disābhāgamhi uttare.
```

<p rend="hangnum">§16.</p>

```
Bhattaṃ sanīrapakkaṃ so, bhuñjitvā dinnamitthiyā;
```

```
Sappiyuttaṃ manuññehi, sūpehi abhisaṅkhataṃ.
```

<p rend="hangnum">§17.</p>

```
Manuññamidamayyānaṃ, dassamevanti tādisaṃ;
```

```
Bhattaṃ pādāsi bhikkhūnaṃ, sabbesañca sacīvaraṃ.
```

<p rend="hangnum">§18.</p>

```
Uposathamadhiṭṭhāsi, appamaññañca bhāvayi,
```

```
Samādiyi dhutaṅge ca, likhāpesi ca potthake.
```

<p rend="hangnum">§19.</p>

```
Paṭimādāna sālādiṃ, kārāpesi anappakaṃ;
```

```
Bhito so paralokamhā, moggallānā ca vattati.
```

<p rend="hangnum">§20.</p>

```
Tato aṭṭhārase vasse, moggallāno mahābhaṭo;
```

```
Ādesena nigaṇṭhānaṃ, dvādasaggasahāya vā.
```

<p rend="hangnum">§21.</p>

```
Jambudīpā idhāgamma, dese ambaṭṭhakolake;
```

```
Kuḷārī nāme bandhittha, vihāre balasañcayaṃ.
```

<p rend="hangnum">§22.</p>

```
Rājā sutvā gahetvā taṃ, bhañjissāmiti nikkhami;
```

```
Nemittehi na sakkāti, vadantepi mahābalo.
```

<p rend="hangnum">§23.</p>

```
Moggallānopi sannaddha balo sūrasahāya vā;
```

```
Gacchanto surasaṅgāmaṃ, devo viya sujampati.
```

<p rend="hangnum">§24.</p>

```
Aññamaññaṃ <pb ed="M" n="0.0256" /> upāgamma, bhinnavelāva sāgarā;
```

```
Ārabhiṃsu mahāyuddhaṃ, balakāyā ubhopi te.
```

<p rend="hangnum">§25.</p>

```
Kassapo purato disvā, mahantaṃ kaddamāsayaṃ;
```

```
Gantumaññena maggena, parivattesi dantinaṃ.
```

<p rend="hangnum">§26.</p>

```
Disvā taṃ sāmikono’yaṃ, palāyati bhaṇe iti;
```

```
Balakāyo pabhijjittha, ‘‘diṭṭhaṃ piṭha’’nti ghosayuṃ.
```

<p rend="hangnum">§27.</p>

```
Moggalāna balārājā, chetvā nikaraṇena so;
```

```
Sīsaṃ ukkhipiyā’kāsaṃ, churikaṃ kosiyaṃ khipi.
```

<p rend="hangnum">§28.</p>

```
Katvā’ḷāhana kiccaṃ so, tassa kamme pasīdiya;
```

```
Sabbaṃso dhanamādāya, āgañchi nagaraṃ varaṃ.
```

<p rend="hangnum">§29.</p>

```
Bhikkhū sutvā pavattiṃ taṃ, sunivatthā supārutā;
```

```
Sammajjitvā vihārañca, aṭṭhaṃsu paṭipāṭiyā.
```

<p rend="hangnum">§30.</p>

```
Mahāmeghavanaṃ patvā, devarājāva nandanaṃ;
```

```
Mahāsena nivattetvā, hatthipākārato bahi.
```

<p rend="hangnum">§31.</p>

```
Upasaṅkamma vanditvā, saṅghe tasmiṃ pasīdiya;
```

```
Chattattena saṅghaṃ pūjesi, saṅgho tasseva taṃ adā.
```

<p rend="hangnum">§32.</p>

```
Taṃ ṭhānaṃ chattavaḍḍhīti, vohariṃsu tahiṃ kataṃ;
```

```
Pariveṇampi taṃ nāmaṃ, ahosi puramāgato.
```

<p rend="hangnum">§33.</p>

```
Vihāre dvepi gantvāna, saṅghaṃ tatthā’bhivandiya;
```

```
Pāpuṇitvā mahārajjaṃ, lokaṃ dhammena pālayi.
```

<p rend="hangnum">§34.</p>

```
Kuddho nīhari dāṭhaṃso, ghātakaṃ pituno mama;
```

```
Anuvattitvā maccāti, tena rakkhasa nāma vā.
```

<p rend="hangnum">§35.</p>

```
Atirekasahassaṃ so, amaccānaṃ vināsayi;
```

```
Kaṇṇanāsādi chedesi, pabbājesi tathā bahū.
```

<p rend="hangnum">§36.</p>

```
Tato sutvāna saddhamma-mupasanno sumānaso;
```

```
Mahādānaṃ pavattesi, megho viya mahītale.
```

<p rend="hangnum">§37.</p>

```
Phussapuṇṇamīyaṃ dāna-manuvassaṃ pavattayi;
```

```
Tato paṭṭhāya taṃ dānaṃ, dīpe ajjāpi vattati.
```

<p rend="hangnum">§38.</p>

```
Sopi sārathiko lāja-dāyako piturājino;
```

```
Ānetvā pitusande saṃ, moggallānassa dassayi.
```

<p rend="hangnum">§39.</p>

```
Taṃ <pb ed="M" n="0.0257" /> disvā paridevitvā, pituno pema mattanī;
```

```
Vaṇṇetvā tassa pādāsi, dvāranāyakataṃ vibhū.
```

<p rend="hangnum">§40.</p>

```
Senāpati migārohi, nivedetvā yathā vidhiṃ;
```

```
Abhiseka jinassā’kā, abhisekaṃ yathāruciṃ.
```

<p rend="hangnum">§41.</p>

```
Sīhā’cale daḷhanāmaṃ, dāṭhā koṇḍaññakampi ca;
```

```
Vihāraṃ dhammarucinaṃ, sāgalinañca dāpayi.
```

<p rend="hangnum">§42.</p>

```
Pabbatantu vihāraṃso, katvā therassa dāpayi;
```

```
Mahānāmasanāmassa, dīghasaṇḍa vihārake.
```

<p rend="hangnum">§43.</p>

```
Rājinināmakañceva, katvā bhikkhunupassayaṃ;
```

```
Adā sāgalikānaṃ so, bhikkhunīnaṃ mahāmati.
```

<p rend="hangnum">§44.</p>

```
Lambakaṇṇakagottopi, dāṭhā pabhuti nāmako;
```

```
Kassapassa upaṭhāne, koci nibbinna mānaso.
```

<p rend="hangnum">§45.</p>

```
Gantā me reliyaṃ vaggaṃ,
```

```
Vāsaṃ tattheva kappayi;
```

```
Ahosi putto tasseko,
```

```
Silākā loti pissuto.
```

<p rend="hangnum">§46.</p>

```
Sopi kassapato bhīto, ñātakena saha’ttano;
```

```
Moggallānena gantvāna, jambudīpatalaṃ ito.
```

<p rend="hangnum">§47.</p>

```
Bodhipaṇḍavihārampi, pabbajjaṃ samupāgato;
```

```
Karonto saṅghakiccāni, sādaro so supesalo.
```

<p rend="hangnum">§48.</p>

```
Ammaṃ saṅghassa pādāsi, saṅgho tasmiṃ pasīdiya;
```

```
Āha’mba sāmaṇero’ti, tena taṃ nāmako ahu.
```

<p rend="hangnum">§49.</p>

```
So kesadhātuvaṃsamhi, vuttena vidhinā tato;
```

```
Kesadhātuṃ labhitvāna, tassa rajje idhā’nayi.
```

<p rend="hangnum">§50.</p>

```
Tassa katvāna sakkāraṃ, gahetvā kesa dhātuyo;
```

```
Mahagghe nidahitvāna, karaṇḍe phalikumbhavhe.
```

<p rend="hangnum">§51.</p>

```
Dīpaṅkarassa nāthassa, paṭimāya ghare vare;
```

```
Vaḍḍhetvā parihārena, mahāpūjaṃ pavattayi.
```

<p rend="hangnum">§52.</p>

```
Mātulaṃ bhariyañca’ssa, katvā sovaṇṇayaṃ tahiṃ;
```

```
Ṭhapesi paṭimāyo ca, assa bimbañca cārukaṃ.
```

<p rend="hangnum">§53.</p>

```
Kesadhātukaraṇḍañca<pb ed="M" n="0.0258" />, chattaṃ ratanamaṇḍapaṃ;
```

```
Sāvakaggayuṃgaṃ vāḷa-bījaniñca sakārayi.
```

<p rend="hangnum">§54.</p>

```
Parihārañca tassa’dā, rājā adhikamattano;
```

```
Silākāḷa masiggāhaṃ, katvā rakkhāya yojayi.
```

<p rend="hangnum">§55.</p>

```
Asiggāhasilākāḷo, iti tenā’si vissuto;
```

```
Bhaginiñca’ssa pādāsi, saddhiṃ bhogena bhūmipo.
```

<p rend="hangnum">§56.</p>

```
Vutto’yamati saṅkhepo, vitthāro pana sabbaso;
```

```
Kesadhātukavaṃsamhā, gahetabbo vibhāvinā.
```

<p rend="hangnum">§57.</p>

```
Bandhitvā sāgarā rakkhaṃ, dīpañca kāsinibbhayaṃ;
```

```
Dhammakammana sodhesi, sadhammaṃ jinasāsanaṃ.
```

<p rend="hangnum">§58.</p>

```
Senāpatisa nāmaṃ’kā, padhānaghara muttaro;
```

```
Katvā’ṭṭhārasame vasse, so puññāni khayaṃ gato.
```

<p rend="hangnum">§59.</p>

```
Kassapato jito atibali puññakkhaye saṅkhate;
```

```
Jetuṃ no visahittha maccumupagaṃ so yevadāsoviya;
```

```
Tasmā maccubalaṃ nihacca sukhino hessanti medhāvino;
```

```
Nibbānaṃ paramaccutaṃ sivapadaṃ pattabbamattaññunā.
```

Sujanappasāda saṃvegatthāya kate mahāvaṃse

Rājadvayadīpano nāma

Ekūnacattālīsatimo paricchedo.

### Cattālīsatima pariccheda

#### Aṭṭharājako

<p rend="hangnum">§1.</p>

```
Tassaccaye kumārādi-dhātusenoti vissuto;
```

```
Ahu tassa suto rājā, devarūpo mahābalo.
```

<p rend="hangnum">§2.</p>

```
Kārite pitarā’kāsi, vihāre navakammakaṃ;
```

```
Kāretvā dhammasaṅgītiṃ parisodheti sāsanaṃ.
```

<p rend="hangnum">§3.</p>

```
Santappesi <pb ed="M" n="0.0259" /> mahāsaṅghaṃ, paccayehi catūhipi;
```

```
Katvā puññāni’nekāni, navame hāyane’tigā.
```

<p rend="hangnum">§4.</p>

```
Tittiseno suto tassa, rājā hutvā anekadhā;
```

```
Katvā puññāni rajjaṃ taṃ, māsampi navame jahi.
```

<p rend="hangnum">§5.</p>

```
Sivo taṃ mātulo hantvā, hutvā rājā anappakaṃ;
```

```
Puññaṃ katvo’patissena, pañcavīsa dine hato.
```

<p rend="hangnum">§6.</p>

```
Upatisso tato āsi, rājā hantvāna sīvakaṃ;
```

```
Moggallānassa bhaginī, sāmiko dhajinīpati.
```

<p rend="hangnum">§7.</p>

```
Rājā ṭhānantarādīhi, katvāna janasaṅgahaṃ;
```

```
Sīlākāḷassa pādāsi, saha bho kanadhīvaraṃ.
```

<p rend="hangnum">§8.</p>

```
Eko putto ahu rañño, upatissassa kassapo;
```

```
Sasoḷasa sahāyehi, sūro sūpehi saññuto.
```

<p rend="hangnum">§9.</p>

```
Eka vuttisahāyehi, dānamāna mahādhano;
```

```
Dhammaṭṭho vīriyājīvi, sādhu jeṭṭhapacāyako.
```

<p rend="hangnum">§10.</p>

```
Silā kāḷotato rajja-lobhavañcita mānaso;
```

```
Dakkhiṇaṃ malayaṃ gantvā, saṅgaṇhitvā mahā balaṃ.
```

<p rend="hangnum">§11.</p>

```
Vilumpamāno paccanti, sampatto nagarantikaṃ;
```

```
Taṃ sutvā kassapo jeṭṭho, varamāruyha kuñjaraṃ.
```

<p rend="hangnum">§12.</p>

```
Assā setvāna pitaraṃ, samādāya sahāyake;
```

```
Nikkhamma nagarā gacchi, silākālassa dassanaṃ.
```

<p rend="hangnum">§13.</p>

```
Evaṃ satta’ṭṭha vāresu, palāto līnavuttiko;
```

```
Hatthe katvā upāyena, dese pācina pacchime.
```

<p rend="hangnum">§14.</p>

```
Yujjhituṃ puna pācina-tissa pabbatamāgami;
```

```
Kassapopi sahāyehi, saddhimāruyha dantinaṃ.
```

<p rend="hangnum">§15.</p>

```
Tattha gantvā palāpetvā, coraṃ pabbatamatthakaṃ;
```

```
Āropesi mahānāgaṃ, tenā’si girikassapo.
```

<p rend="hangnum">§16.</p>

```
Mānatthaddho silākāḷo, bhiyyo raṭṭhaṃ pabhindiya;
```

```
Sabbaṃ hatthagataṃ katvā, ajeyya balavāhano.
```

<p rend="hangnum">§17.</p>

```
Āgamma nagaraṃ rundhi, satthāhaṃ rājasevakā;
```

```
Yujjhitvā viralā āsuṃ, tato cintesi kassapo.
```

<p rend="hangnum">§18.</p>

```
Ete <pb ed="M" n="0.0260" /> nagararodhena, sabbe bhijjanti pāṇino;
```

```
Parihīnaṃ balaṃ rājā, andhako ca mahallako.
```

<p rend="hangnum">§19.</p>

```
Merukandarake katvā, mātaraṃ pitarañca me;
```

```
Aṅgahetvā balaṃ pacchā, coro niggaṇhi yo iti.
```

<p rend="hangnum">§20.</p>

```
Rattiyaṃ so sahāye ca, rājasādhanamevaca;
```

```
Ādāya pitaro ceva, malayaṃ gantumārabhi.
```

<p rend="hangnum">§21.</p>

```
Tadā maggamajānantā, sammūḷā maggadesakā;
```

```
Nagarassa samīpeva, sambhamiṃsu ito tato.
```

<p rend="hangnum">§22.</p>

```
Silākāḷo pavattiṃ taṃ, sutvā saṅgamma vegasā;
```

```
Parivāresi saṅgāmo, tattha bhiṃsanako ahu.
```

<p rend="hangnum">§23.</p>

```
Devāsuraraṇākāre, vattamāne mahāhave;
```

```
Patitesu sahāyesu, sīdamāne mahāgaje.
```

<p rend="hangnum">§24.</p>

```
Hatthārohassa datvā, chinditvā sīsamattano;
```

```
Puñchitvā lohitaṃ katvā, kosiyaṃ asi puttikaṃ.
```

<p rend="hangnum">§25.</p>

```
Hatthikumbhe ubho hatthe, ṭhapetvāna avatthari;
```

```
Upatissopi taṃ sutvā, sokasallāhato mari.
```

<p rend="hangnum">§26.</p>

```
Evaṃ diyaḍḍhavassena, upatisse divaṃgate;
```

```
Rājā’hosi silākāḷo, pubbanāmena ekato.
```

<p rend="hangnum">§27.</p>

```
Taṃ ambasāmaṇerādi-silākāḷoti voharuṃ;
```

```
Titthaṃ terasavassāni, dipaṃ dhammena pālayi.
```

<p rend="hangnum">§28.</p>

```
Mahāpāḷimhi dāpesi, paccagghaṃ rājabhojanaṃ;
```

```
Vejjasālāsu bhoge ca, vaḍḍhesi janatāhito.
```

<p rend="hangnum">§29.</p>

```
Anvahaṃ pūjayi bodhiṃ, paṭimāyo ca kārayi;
```

```
Sabbesaṃ dīpavāsīnaṃ, bhikkhūnaṃ’dā ticīvaraṃ.
```

<p rend="hangnum">§30.</p>

```
Māghātaṃ kārayidīpe, sabbesaṃyeva pāṇinaṃ;
```

```
Ānitaṃ attanā kesa-dhātuṃ sammā apūjayi.
```

<p rend="hangnum">§31.</p>

```
Raheradakavārañca, adāsi abhayuttare;
```

```
Puratthimā therīyānaṃ, vihārakunthanāma so.
```

<p rend="hangnum">§32.</p>

```
Ānetvā āsanaṃ tattha, ṭhapesi dumarājake;
```

```
Yāvajīvaṃ pavattesi, puññakammamasaṅkhiyaṃ.
```

<p rend="hangnum">§33.</p>

```
Moggallāno <pb ed="M" n="0.0261" /> tathā dāṭhā, pabhuti co’patissako;
```

```
Putto tassā’sumaggassa, desaṃ datvā puratthimaṃ.
```

<p rend="hangnum">§34.</p>

```
Datvā ṭhānantarañcādi-pādasaññaṃ visajjayi;
```

```
Gantvā tattha vasāhīti, sopi gantvā tahiṃ vasi.
```

<p rend="hangnum">§35.</p>

```
Ṭhānaṃ malayarājaggaṃ, desaṃ datvāna dakkhiṇaṃ;
```

```
Rakkhaṇatthaṃ samuddassa, majjhimaṃ tu niyojayi.
```

<p rend="hangnum">§36.</p>

```
Upatissaṃ tu vāsesi, santikeyeva attano;
```

```
Visesena mamāyanto, yūnaṃ kalyānadassanaṃ.
```

<p rend="hangnum">§37.</p>

```
Tassa dvādasame vasse, ito kāsi puraṃ gato;
```

```
Dhammātu midhā’nesi, tato vāṇija māṇavo.
```

<p rend="hangnum">§38.</p>

```
Rājā disvā’samattho so, dhammādhammavicāraṇe;
```

```
Hemasaññāya dīpamhi, patanto salabho viya.
```

<p rend="hangnum">§39.</p>

```
Buddhadhammoti saññāya, taṃ gahetvāna sādhukaṃ;
```

```
Katvā sakkārasammānaṃ, gehe rājagharantike.
```

<p rend="hangnum">§40.</p>

```
Ṭhapetvā anuvassaṃ tu, netvā jetavanaṃ mahaṃ;
```

```
Kātuṃ kāresi cārittaṃ, hitaṃ mantvāna pāṇinaṃ.
```

<p rend="hangnum">§41.</p>

```
Evaṃ katvā silākāḷo, puññakammamanappakaṃ;
```

```
Patte terasame vasse, yathākammamupāgami.
```

<p rend="hangnum">§42.</p>

```
Dāṭhappabhutiko rajjaṃ, gahetvā bhātaraṃsakaṃ;
```

```
Akkamoti nivārentaṃ, mārāpesi vibuddhiko.
```

<p rend="hangnum">§43.</p>

```
Moggallāno’tha taṃ sutvā, appattaṃ rajjamaggahi;
```

```
Akāraṇe me māresi, kaṇiṭṭhaṃ dhammavādīnaṃ.
```

<p rend="hangnum">§44.</p>

```
Kārāpessāmahampajja, rajjanti parikuppiya;
```

```
Samādāya mahāsenaṃ, agārāhera pabbataṃ.
```

<p rend="hangnum">§45.</p>

```
Rājāpi sutvā sannaddha-balakāyo karindake;
```

```
Pabbate siviraṃ bandhi, moggallāno nisammataṃ.
```

<p rend="hangnum">§46.</p>

```
Sāparādhāna te me vā, manussā dīpavāsino;
```

```
Ekasmiñca mate rajja-mubhinnaṃyeva nosiyā.
```

<p rend="hangnum">§47.</p>

```
Tasmā aññena yujjhantu, ubhoyeva mayaṃ idha;
```

```
Hatthiyuddhaṃ karomāti, rañño pesesi sāsanaṃ.
```

<p rend="hangnum">§48.</p>

```
Sopi <pb ed="M" n="0.0262" /> sādhūti vatvāna, baddhapañcāyudho gajaṃ;
```

```
Āruyha munino māro viya otthari tāvade.
```

<p rend="hangnum">§49.</p>

```
Moggallānopi sannaddho, āruyha karīnaṃ varaṃ;
```

```
Tatthā’go aññamaññaṃ te, pāpuṇiṃsu mahāgajā.
```

<p rend="hangnum">§50.</p>

```
Saddo sūyittha saṅghaṭṭe, asanirāva sannibho;
```

```
Dantaghātena uṭṭhāsi, jālā vijjullatā viya.
```

<p rend="hangnum">§51.</p>

```
Sañjhāghanasabhāgā’suṃ, gajā lohitamakkhitā;
```

```
Moggallānagajāviddho, raññoosakki kuñjaro.
```

<p rend="hangnum">§52.</p>

```
Rājā ārabhi taṃ disvā, chindituṃ sīsamattano;
```

```
Moggallāno’tha vandanto, yāci’me’vaṃ kirīiti.
```

<p rend="hangnum">§53.</p>

```
Yācamānepi somānaṃ, mānento chindikandharaṃ;
```

```
Chaḍḍesi chahi so rajjaṃ, māsehi divasehi ca.
```

<p rend="hangnum">§54.</p>

```
Moggallāno tato rājā, āsi dīpe mahābalo;
```

```
Mātulañca paṭiccemaṃ, cūlanāmena voharuṃ.
```

<p rend="hangnum">§55.</p>

```
Āsādhāraṇakāveyyo, vatthuttaya parāyaṇo;
```

```
Dānasaṃyama soceyyo, soraccādiguṇālayo.
```

<p rend="hangnum">§56.</p>

```
Dānena piyavācāya, atthassa cariyāya ca;
```

```
Samānattassabhāvena, saṅgahesi mahājanaṃ.
```

<p rend="hangnum">§57.</p>

```
Piṇḍapātavihārehi, bhesajjacchādanehi ca;
```

```
Bhikkhusaṅghañhi saṅgaṇhi, dhammikāya ca guttiyā.
```

<p rend="hangnum">§58.</p>

```
Atirekāya pūjāya, pūjetvā dhammabhāṇake;
```

```
Piṭake tīṇi vācesi, saddhimaṭṭhakathāya so.
```

<p rend="hangnum">§59.</p>

```
Kumāre upalāletvā, nivāpena yathāruciṃ;
```

```
Sajjhāpesi sadā dhammaṃ, dhammadīpo mahāmati.
```

<p rend="hangnum">§60.</p>

```
Dhammadīpañca so katvā, kuñjarasekhareni sā;
```

```
Dhammāvāsāne vācesi, puramhi purisuttamo.
```

<p rend="hangnum">§61.</p>

```
Bandhāpesi kadambañca, nadiṃpabbatamajjhato;
```

```
Pattapasāṇavāpiñca, dhanavāpiṃ garitaraṃ.
```

<p rend="hangnum">§62.</p>

```
Gaṇhāpesi sadīghāyu-hetu kammanti sādaro;
```

```
Likhāpesi ca saddhammaṃ, vatthupūjañca kārayi.
```

<p rend="hangnum">§63.</p>

```
Lokaṃ <pb ed="M" n="0.0263" /> so anukampitvā, mātāputtaṃva orasaṃ;
```

```
Datvā bhutvā yathākāmaṃ, vasse vīsatime mari.
```

<p rend="hangnum">§64.</p>

```
Mahesī tassa ghātetvā, visayogena ñātake;
```

```
Puttaṃ rajje’bhisiñcitvā, sayaṃ rajjaṃ vicārayi.
```

<p rend="hangnum">§65.</p>

```
Tathābhisitto so kitti-sirimegho narādhipo;
```

```
Tipupattehi chādesi, dumindadharamādito.
```

<p rend="hangnum">§66.</p>

```
Kapaṇaddhivaṇibbānaṃ, mahādānaṃ pavattayi;
```

```
Maggapālo tathākāro, ahu sabbopabhogiyo.
```

<p rend="hangnum">§67.</p>

```
Mahesī sā sadā āsi, padhānā sabbakammasu;
```

```
Rajjaṃ tassā’si teneva, heṭṭhupariyavattikaṃ.
```

<p rend="hangnum">§68.</p>

```
Rājāpādā mahāmaccā’-hesuṃ lañcaparāyanā;
```

```
Dubbale ca viheṭhesuṃ, balī jānapadā narā.
```

<p rend="hangnum">§69.</p>

```
Silākāḷassa kālamhi, gāme saṅgillanāmake;
```

```
Bhayavasīvhayo poso, ahu moriyavaṃsajo.
```

<p rend="hangnum">§70.</p>

```
Ahosi putto sīvassa, aggabodhi sanāmako;
```

```
Bhāgineyyopi tassāsi, mahānāgoti vissuto.
```

<p rend="hangnum">§71.</p>

```
Bhāgineyo mahānāgo, aggabodhi ca sundaro;
```

```
Uḷārajjhāsayattā so, mahānāgo mahabbalo.
```

<p rend="hangnum">§72.</p>

```
Hitvā kassakakammāni, corakammamakā vane;
```

```
Godhaṃ laddhāna pesesi, mātulāniya santikaṃ.
```

<p rend="hangnum">§73.</p>

```
Godhaṃ disvā’vasā ñatvā, dhaññapacchimapesayi;
```

```
Kammārassā’pi pesesi, sasaṃ sopi tathevakā.
```

<p rend="hangnum">§74.</p>

```
Bījaṃ bhaginī māyāci, bījagāhañca tassa sā;
```

```
Dāsañca ñatvā pesesi, annapānādinā raho.
```

<p rend="hangnum">§75.</p>

```
Tadā dubbhikkhakālamhi, eko mantadharo naro;
```

```
Bhikkhālābhāya saddhehi, bhikkhuvesena bhikkhati.
```

<p rend="hangnum">§76.</p>

```
Taṃ gāmaṃ pavisitvā so, aladdhā kiñci bhojanaṃ;
```

```
Abhibhūto jighacchāya, kampamāno nigacchati.
```

<p rend="hangnum">§77.</p>

```
Taṃ disvā karuṇāyanto, mahānāgo mahādayo;
```

```
Pattamādāya gāmanta-māhiṇḍitvāpi sabbaso.
```

<p rend="hangnum">§78.</p>

```
Yāgumattampi <pb ed="M" n="0.0264" /> nālattha, tato uttarasāṭakaṃ;
```

```
Datvā āhari āhāraṃ, so taṃ bhutvā pasīdiya.
```

<p rend="hangnum">§79.</p>

```
Rajjārahamimaṃ dīpe, karissāmīti cintiya;
```

```
Tamādāya khaṇenā’gā, gokaṇṇakamahaṇṇavaṃ.
```

<p rend="hangnum">§80.</p>

```
Atha tattha nisīditvā, sañjapanto yathāvidhiṃma;
```

```
Mantonā’nesi nāgindaṃ, phussapuṇṇamarattiyaṃ.
```

<p rend="hangnum">§81.</p>

```
Mahānāgaṃ phusāhīti, mahānāgaṃ niyojayi;
```

```
So bhīto purime yāme, āgataṃ taṃ na sambhusī.
```

<p rend="hangnum">§82.</p>

```
Tathā majjhimayāmepi, pacchime pana naṅgale;
```

```
Gahetvā khipi tīheva, aṅgulīhi sataṃ chupi.
```

<p rend="hangnum">§83.</p>

```
So taṃ byākāsi taṃ ditvā, sabalaṃ me parissamaṃ;
```

```
Tīhi rājūhi yujjhitvā, catutthaṃ tvaṃ nighātiya.
```

<p rend="hangnum">§84.</p>

```
Vuḍḍho tīṇeva vassāni, rājā hutvā na jīvasi;
```

```
Tathā hessanti rājāno, tayo te vaṃsajā narā.
```

<p rend="hangnum">§85.</p>

```
Gantvā sevassu rājānaṃ, pacchā passasi mekhalaṃ;
```

```
Iti vatvāna pesesi, sopi gantvā narissaraṃ.
```

<p rend="hangnum">§86.</p>

```
Passitvā tamupaṭṭhāsi, rājā rohaṇakammikaṃ;
```

```
Taṃ akāsi taduṭṭhānaṃ, bhaṇḍamāhari so bahuṃ.
```

<p rend="hangnum">§87.</p>

```
Rājā tasmiṃ pasīditvā, andhasenāpativhayaṃ;
```

```
Datvā ṭhānantaraṃ tassa, gantuṃ tattheva yojayi.
```

<p rend="hangnum">§88.</p>

```
Bhayasīvassa puttañca, bhāgineyyañca attano;
```

```
Ādāya gantvā taṃ desaṃ, parivattesi sabbaso.
```

<p rend="hangnum">§89.</p>

```
Paccekabhogaṃ katvāna, rohaṇaṃ tattha so vasaṃ;
```

```
Dāṭhappabhūtinā kātuṃ, yuddhaṃgantvā mahabbalo.
```

<p rend="hangnum">§90.</p>

```
Moggallānabhayā gantvā, rohaṇañca tahiṃ vasī;
```

```
Sutvā kittisirīmeghavaṇṇa-rañño rajje samañjasaṃ.
```

<p rend="hangnum">§91.</p>

```
Rajjaṃ gahetuṃ kāloti, sīghaṃ āgamma rohaṇā;
```

```
Ekūnavise divase, mārayitvā mahīpatiṃ.
```

<p rend="hangnum">§92.</p>

```
Sayaṃ hutvā mahīpālo, desaṃ katvā yathā pure;
```

```
Bhāgineyyassa pāhesi, paṇṇamāgacchatūti so.
```

<p rend="hangnum">§93.</p>

```
Āgacchanto <pb ed="M" n="0.0265" /> nimittena, nivattitvā marittha so;
```

```
Tato mātulaputtaṃ’kā, uparajjaṃ kataññuko.
```

<p rend="hangnum">§94.</p>

```
Ālavālaṃ dumindassa, katvā hemamayaṃ gharaṃ;
```

```
Chādāpesi munindassa, paṭimāyo ca sandahi.
```

<p rend="hangnum">§95.</p>

```
Mahācetittaye kāsi, sudhākammañca cumbaṭaṃ;
```

```
Hatthivediñca kāretvā, cittakammamakārayi.
```

<p rend="hangnum">§96.</p>

```
Pesakārakagāmaṃ so, jambelavhayamuttare;
```

```
Mahāvihārecābandhi, gāmaṃ tintiṇikavhayaṃ.
```

<p rend="hangnum">§97.</p>

```
Uddhagāmamhi vasabha-gāmaṃ jetavanassa’dā;
```

```
Vatthadānaṃ nikāyesu, tīsu ceva pavattayi.
```

<p rend="hangnum">§98.</p>

```
Khettānaṃ hisataṃ datvā, vihāre jetanāmake;
```

```
Yāguṃ tattha pavattesi, bhikkhūnaṃ sabbakālikaṃ.
```

<p rend="hangnum">§99.</p>

```
Sahassa dūratissavhā, khettaṃ datvā tapassinaṃ;
```

```
Mahāvihāravāsīnaṃ, yāguṃ niccaṃ pavattayi.
```

<p rend="hangnum">§100.</p>

```
Ciramātikavārañca, tattheva’dā guṇe rato;
```

```
Mayūrapariveṇe ca, navakammamakārayi.
```

<p rend="hangnum">§101.</p>

```
Kāsikhaṇḍe mahādeva-rattakuravanāmake;
```

```
Vihāre anurārāmaṃ, jiṇṇañca paṭisaṅkharī.
```

<p rend="hangnum">§102.</p>

```
Kamaṃ sovaggikaṃ katvā, evamādiṃ narissaro;
```

```
Agamā tīhi vassehi, devarājasahabyataṃ.
```

<p rend="hangnum">§103.</p>

```
Aṭṭhete kuṭṭhacittā’parimitavibhavā rājarājenarūpā;
```

```
Rājāno rājamānā narakarituragāsūrasenārathehi;
```

```
Ante hitvā’khilaṃ taṃ vigataparijanā’ḷāhanaṃ saṅkhatāsuṃ;
```

```
Sappañño taṃ saranto bhavatu bhavasukhaṃ vantukāmo hitesī.
```

Sujanappasādasaṃvegatthāya kate mahāvaṃse

Aṭṭharājako nāma

Cattālīsatimo paricchedo.

### Ekacattālīsatima pariccheda

#### Dvirājako

<p rend="hangnum">§1.</p>

```
Mahānāganarindassa<pb ed="M" n="0.0266" />, bhāgineyyo subhāgiyo;
```

```
So aggabodhirājāsi, aggabodhigatāsayo.
```

<p rend="hangnum">§2.</p>

```
Tejena bāhuṃ sommena, candaṃ sampuṇṇamaṇḍalaṃ;
```

```
Sumerumacalantena, gambhirena mahodadhiṃ.
```

<p rend="hangnum">§3.</p>

```
Vasundharā pakampena, mārutaṃ sampavuttiyā;
```

```
Buddhiyāmaramantāraṃ, suddhiyā saradambaraṃ.
```

<p rend="hangnum">§4.</p>

```
Kāmabhogena devinda, matthena ca narissaraṃ;
```

```
Dhammena suddhavāseṭṭhaṃ, vikkamena migādhipaṃ.
```

<p rend="hangnum">§5.</p>

```
Rājadhammehi rajjehi, cakkavattinarissaraṃ;
```

```
Vessantarañca dānena, anugantvā jane suto.
```

<p rend="hangnum">§6.</p>

```
Mātulaṃ uparājavhe, bhātaraṃ yuvarājake;
```

```
Bhāgineyyañca malaya-rājaṭhāne ṭhapesi so.
```

<p rend="hangnum">§7.</p>

```
Ṭhānantare yathāyogaṃ-seṭṭhāmacce ṭhapesi ca;
```

```
Janaṃ saṅgahavatthūhī, rājadhammehi caggahi.
```

<p rend="hangnum">§8.</p>

```
Desaṃ sayoggaṃ pādāsi, yuvarājassa dakkhiṇaṃ;
```

```
Vasaṃ tattha sirīvaḍḍha-mānavāpiṃ sagāhayi.
```

<p rend="hangnum">§9.</p>

```
Katvā girivihārañca, saṅghikaṃ tassa dāpayi;
```

```
Khettānaṃ dvisataṃ saṅgha-bhogatthāya mahāmati.
```

<p rend="hangnum">§10.</p>

```
Adā malayarājassa, dāṭhānāmaṃ sadhītaraṃ;
```

```
Pariveṇaṃ sīrisaṅgha-bodhināmañca kārayi.
```

<p rend="hangnum">§11.</p>

```
Mahāsivassa kāresi, pariveṇaṃ sanāmakaṃ;
```

```
Parivāro’pi tassāsi, evaṃ puññaparāyano.
```

<p rend="hangnum">§12.</p>

```
Katvā sādhupacārena, porāṇaṃ saṅgahaṃ vidhiṃ;
```

```
Antarāyaṃ visodhetuṃ, jiṇṇañca paṭisaṅkhari.
```

<p rend="hangnum">§13.</p>

```
Kavayo <pb ed="M" n="0.0267" /> tassa rajjamhi, sīhaḷāya niruttiyā;
```

```
Kāveyye bahuke’kāsuṃ, vicitranayāsālino.
```

<p rend="hangnum">§14.</p>

```
Vihāre dakkhiṇe kāsi, pāsādaṃ sumanoharaṃ;
```

```
Akā navahi vassehi, dipe kaṇṭakasodhanaṃ.
```

<p rend="hangnum">§15.</p>

```
Kurundanāmaṃ kāretvā, vihāraṃ sabbasaṅghikaṃ;
```

```
Vāpiṃ tannāmakaṃ nāḷi-kerārāmaṃ tiyojanaṃ.
```

<p rend="hangnum">§16.</p>

```
Mahāsivavhaye ceva, sassaṃ kārayituṃ adā;
```

```
Lābhasakkārasammāna-mārāmikasataṃ tadā.
```

<p rend="hangnum">§17.</p>

```
Vihāraṃ taṃ samīpamhi, katvā ambilapassavaṃ;
```

```
Gāmaṃ tannāmakaṃ cādā, theriyānaṃ tapassīnaṃ.
```

<p rend="hangnum">§18.</p>

```
Uttaravallivihārassa, ratanaṃ dīghavaṇṇitaṃ;
```

```
Datvā gāmaṃ patiṭṭhesi, satthubimbaṃ silāmayaṃ.
```

<p rend="hangnum">§19.</p>

```
Keḷivāte ca kāresi, sumanaṃ nāma pabbataṃ;
```

```
Mahātelavaṭaṃbodhi-ghare pāsāṇavedikaṃ.
```

<p rend="hangnum">§20.</p>

```
Kāretvā lohapāsādaṃ, pāsādamahane adā;
```

```
Chattiṃsānaṃ sahassānaṃ, bhikkhūnaṃ so ticīvaraṃ.
```

<p rend="hangnum">§21.</p>

```
Gāmaṃ datvā niyojesi, ārakkhaṃ dhītu nāmakaṃ;
```

```
Hatthikucchivihārepi, pāsādaṃ kāsi buddhimā.
```

<p rend="hangnum">§22.</p>

```
Dāṭhā sivassa ṭhatvāna, ovāde sādhu bhikkhuno;
```

```
Samācaranto dhammena, sakkaccaṃ tamupaṭṭhahi.
```

<p rend="hangnum">§23.</p>

```
Mūgasenāpatiṃ cākā, vihāraṃ so visālakaṃ;
```

```
Gāmaṃ lajjikametassa, dāsa bhogāya’dāsi ca.
```

<p rend="hangnum">§24.</p>

```
Mahānāgassa puññatthaṃ, rañño taṃnāmakaṃ akā;
```

```
Mahātherassa tañcā’dā, rājā tepiṭakassa so.
```

<p rend="hangnum">§25.</p>

```
Attano sadisānañca, yogīnaṃ vigatālayo;
```

```
Bhikkhūnaṃ catusaṭṭhīnaṃ, vihāraṃ taṃ tadā adā.
```

<p rend="hangnum">§26.</p>

```
Katvā tasseva mahā-pariveṇanivāsino;
```

```
Bhinnorudīpaṃ datvāna, vaṭṭakākārapiṭṭhito.
```

<p rend="hangnum">§27.</p>

```
Dakkhiṇagīridaḷhavhe, mahānāge ca pabbate;
```

```
Kāḷavāpādike cā’kā, vihāre posathālaye.
```

<p rend="hangnum">§28.</p>

```
Vihāre <pb ed="M" n="0.0268" /> abhaye’kāsi, mahāpokkharaṇiṃ tathā;
```

```
Cetiyapabbate cākā, nāgasoṇḍiṃ thirodikaṃ.
```

<p rend="hangnum">§29.</p>

```
Mahindataṭavāviñca, kārāpetvāna sādhukaṃ;
```

```
Etissā mariyādāya, theraṃ netuṃ niyojayi.
```

<p rend="hangnum">§30.</p>

```
Mahāmahinda theramhi, taṃṭhānasamupāgato;
```

```
Taracchā eva netunti, katikañceva kārayi.
```

<p rend="hangnum">§31.</p>

```
Chattaṃ soṇṇañca kāresi, nikāyesupi tīsu so;
```

```
Sattāṭṭhanava vāresu, mahaggharatanehi ca.
```

<p rend="hangnum">§32.</p>

```
Mahātūpe catubbīsa-bhāraṃ chattaṃ suvaṇṇayaṃ;
```

```
Tattha tattha ca pūjesi, mahagghaṃ ratanuttamaṃ.
```

<p rend="hangnum">§33.</p>

```
Dāṭhādhātugharaṃ katvā, vicitraratanujjalaṃ;
```

```
Kāsi hemakaraṇḍañca, lohanāvañca pāḷiyaṃ.
```

<p rend="hangnum">§34.</p>

```
Maṇimekhalanāmañca, bandhāpesi sabandhanaṃ;
```

```
Mahāmātiñca gaṇhesi, maṇihīrakavāpiyaṃ.
```

<p rend="hangnum">§35.</p>

```
Tadā eko mahāthero, jotipālakanāmako;
```

```
Parājesi vivādena, dīpe vetullavādino.
```

<p rend="hangnum">§36.</p>

```
Dāṭhāpabhutināmo’tha, ādipādo’tilajjito;
```

```
Hatthamukkhippi taṃ hantuṃ, gaṇḍo sañjāyi taṃkhaṇe.
```

<p rend="hangnum">§37.</p>

```
Rājā tasmiṃ pasīditvā, vihāreyeva vāsayi;
```

```
Mānena taṃ anāgamma, dāṭhāpabhūmato kira.
```

<p rend="hangnum">§38.</p>

```
Datvā mahādipādattaṃ, bhāgineyyaggabodhino;
```

```
Rakkhituṃ taṃ niyojesi, theraṃ sopi tamācari.
```

<p rend="hangnum">§39.</p>

```
Nīlagehaparicchedaṃ, katvā tasseva so adā;
```

```
Katvevaṃ bahudhā puññaṃ, catuttiṃse same mato.
```

<p rend="hangnum">§40.</p>

```
Aggabodhi tato āsi, rājā pubbassa rājino;
```

```
Mahallakattānaṃ khudda-nāmena paridīpayuṃ.
```

<p rend="hangnum">§41.</p>

```
So dīpaṃ paripālesi, pubbacārittakovido;
```

```
Akāsi ca mahesiṃ so, mātuladhītumattano.
```

<p rend="hangnum">§42.</p>

```
Saṅghabhaddaṃ asiggāhaṃ, kāsi bandhuṃ mahesiyā;
```

```
Yathārahamadā ceva, ṭhānantaramanālayo.
```

<p rend="hangnum">§43.</p>

```
Katvā <pb ed="M" n="0.0269" /> veḷuvanaṃ rājā, sāgalīnaṃ niyojayī;
```

```
Jamburantaragallañca, kāsi mātikapiṭṭhikaṃ.
```

<p rend="hangnum">§44.</p>

```
Rañño tasse’va rajjamhi, kāliṅgesu mahīpati;
```

```
Sattānaṃ maraṇaṃ yuddhe, disvā saṃviggamānaso.
```

<p rend="hangnum">§45.</p>

```
Imaṃ dīpamupāgamma, pabbajjā katanicchayo;
```

```
Jotipālamhi pabbaji, rājā sakkāsi taṃ ciraṃ.
```

<p rend="hangnum">§46.</p>

```
Padhānaṭhānaṃ tassa’kā, vihāre mattapabbate;
```

```
Tassāmacco mahesī ca, tathevā’gamma pabbajuṃ.
```

<p rend="hangnum">§47.</p>

```
Rañño mahesī sutvāna, tassa pabbajjamuttamaṃ;
```

```
Sakkaccaṃ tamupaṭṭhāsi, ratanavhañca kārayi.
```

<p rend="hangnum">§48.</p>

```
Adā rājā amaccassa, pācīnakaṇḍarājiyaṃ;
```

```
Vettavāsavihārañca, so’dā saṅghassa taṃ yati.
```

<p rend="hangnum">§49.</p>

```
Rājattheremate rājā, socitvā parideviya;
```

```
Padhānaṭhānaṃ kāresi, cūḷagallavihārake.
```

<p rend="hangnum">§50.</p>

```
Palaṃnagaragañceva, tassa ṭhānañhi kārayi;
```

```
Evaṃ tadatthaṃ puññāni, bahūni’pi mahīpati.
```

<p rend="hangnum">§51.</p>

```
Jotipālita theramhi, tūpārāmamhi cetiyaṃ;
```

```
Vandamāne pabhijjitvā, bhāgo taṃ purato pati.
```

<p rend="hangnum">§52.</p>

```
Pakkositvāna rājānaṃ, thero dassesi dukkhito;
```

```
Rājā disvāva saṃviggo, kammaṃ paṭṭhapi taṃkhaṇe.
```

<p rend="hangnum">§53.</p>

```
Dakkhiṇakkhakadhātuṃ so, lohapāsādakucchiyaṃ;
```

```
Sārakkhaṃ ṭhapayitvāna, rattindivamapūjayi.
```

<p rend="hangnum">§54.</p>

```
Navakamme cirāyante, thūpārāmamhi devatā;
```

```
Supinaṃ tassa dassesuṃ, rattimārāmikā viya.
```

<p rend="hangnum">§55.</p>

```
Sace rājā papañceti, kātuṃ dhātugharaṃ mayaṃ;
```

```
Dhātuṃ gahetvā gacchāma, yatthatatthā’ti taṃkhaṇe.
```

<p rend="hangnum">§56.</p>

```
Rājā pabuddho saṃviggo, na cireneva kārayi;
```

```
Kammaṃ dhātugharesabbaṃ, cittakammādisaññuttaṃ.
```

<p rend="hangnum">§57.</p>

```
Catasso paṭimāyo ca, pallaṅke ca silāmaye;
```

```
Hemacchattaṃ silādanta-kammaṃ gehamhi sabbaso.
```

<p rend="hangnum">§58.</p>

```
Mahāmaccādayo’kaṃsu<pb ed="M" n="0.0270" />, karaṇḍānaṃ sataṃ nava;
```

```
Devānaṃpiyatissassa, kammañca nikhilaṃ navaṃ.
```

<p rend="hangnum">§59.</p>

```
Sabbussāhena kāretvā, mahāpūjaṃ yathārahaṃ;
```

```
Ānetvā lohapāsādā, dhātuṃ sabbādarena so.
```

<p rend="hangnum">§60.</p>

```
Jotipālaṃ mahātheraṃ, sasaṅghaṃ parivāriya;
```

```
Parihārena vaḍḍhesi, dhātuṃ dhātukaraṇḍake.
```

<p rend="hangnum">§61.</p>

```
Dhātugehassa pādāsi, laṅkādīpaṃ sahattanā;
```

```
Lābhaggāma-madā tassā, rakkhakānaṃ mahesiyā.
```

<p rend="hangnum">§62.</p>

```
Nāgadīpamhi gehañca, rājāyatanadhātuyā;
```

```
Uṇṇalomagharañceva, chattamāmalacetiye.
```

<p rend="hangnum">§63.</p>

```
Tattha gāmaṃ vihārassa, yāgudānāya’dāsi ca;
```

```
Vihārassa’bhayassā’dā, gāmamaṅgaṇasālakaṃ.
```

<p rend="hangnum">§64.</p>

```
Nāmaṃ katvāna so’kāsi, attano ca mahesiyā;
```

```
Dāṭhaggabodhimāvāsaṃ, vihāre atayuttare.
```

<p rend="hangnum">§65.</p>

```
Devī kapālanāgaṃ sā, vihāraṃ sādhukāriya;
```

```
Tasse’vādā vihārassa, sampannacatupaccayaṃ.
```

<p rend="hangnum">§66.</p>

```
Gehaṃ jetavane kāsi, rājā rājatacumbaṭaṃ;
```

```
Udapānaṃ maṇāpesi, sova bodhigharantike.
```

<p rend="hangnum">§67.</p>

```
Gaṅgātaṭaṃ valāhassaṃ, vāpiṃ giritaṭañcakā;
```

```
Mahāpāḷiṃpi vaḍḍhesi, bhatanāvañca kārayi.
```

<p rend="hangnum">§68.</p>

```
Bhikkhūnīnaṃ mahesī ca, bhattavaṃsaṃ samādisi;
```

```
Evaṃ puññāni katvā so, divaṃ’gā dasame same.
```

<p rend="hangnum">§69.</p>

```
Evaṃ puññaratā narādhipatayo sampannabhogā gamuṃ;
```

```
Maccusseva vasaṃ tatohi matimā sammā bhavassīdisaṃ;
```

```
Passanto niyamaṃ vihāya vidhinā sabbaṃ bhave saṅgatiṃ;
```

```
Nibbānābhimukho careyya dhitimā pabbajjamajjhūpago.
```

Sujanappasādasaṃvegatthāya kate mahāvaṃse

Dvirājako nāma

Ekacattālīsatimo paricchedo.

### Dvicattālīsatima pariccheda

#### Cha rājako

<p rend="hangnum">§1.</p>

```
Saṅghatisso <pb ed="M" n="0.0271" /> tato āsi, asiggāho mahīpati;
```

```
Sāsanassa ca raṭṭhassa, vuddhikāmo naye rato.
```

<p rend="hangnum">§2.</p>

```
Ṭhānantaraṃ yathārahaṃ, datvā saṅgaṇhiso janaṃ;
```

```
Tadā khuddakarājassa, moggallāno camūpati.
```

<p rend="hangnum">§3.</p>

```
Vasanto rohaṇe sutvā, saṅghatissassa rājataṃ;
```

```
Khandhavāraṃ sayuddhatthaṃ, mahāgalle nivesayi.
```

<p rend="hangnum">§4.</p>

```
Saṅghatisso ca sutvā taṃ, balakāyamapesayi;
```

```
Yujjhituṃ tena tajjesi, moggallāno mahabbalo.
```

<p rend="hangnum">§5.</p>

```
Tato hatthassamādāya, gantvā rattivihārakaṃ;
```

```
Balaṃ so sannipātento, vāsaṃ tattheva kappayi.
```

<p rend="hangnum">§6.</p>

```
Rājā sutvā punā’gantvā, kadallādīnivātake;
```

```
Yujjhitvā taṃ palāpetvā, pesetvā balamattano.
```

<p rend="hangnum">§7.</p>

```
Sayaṃ puramupāgañchi, sopi naṭṭhaṃ savāhiniṃ;
```

```
Puna pākatikaṃ katvā, kareheramupāgami.
```

<p rend="hangnum">§8.</p>

```
Rañño senāpati puttaṃ, pesetvā corasantikaṃ;
```

```
Yena kenaci lesena, sayaṃ dukkhiva dummano.
```

<p rend="hangnum">§9.</p>

```
Āturo viya bāḷhaṃ so, hosi mañcaparāyano;
```

```
Rājā sutvā pavattitaṃ, upasaṅkamma taṅkhaṇe.
```

<p rend="hangnum">§10.</p>

```
Mā tvaṃ soci kumārassa, sammānetvānusāsiya;
```

```
Handa tvaṃ nagaraṃ rakkha, nate sakkā mayā saha.
```

<p rend="hangnum">§11.</p>

```
Yuddhamaṇḍalamāgantuṃ, gilānattāti yojayi;
```

```
Ubbāsite jane sabbe, vicchinne rājabhojane.
```

<p rend="hangnum">§12.</p>

```
Mahāpāḷimhi sampakkaṃ, rañño bhojanamāharuṃ;
```

```
Rājā dvisvā’ti nibinno, yāva mando na hessati.
```

<p rend="hangnum">§13.</p>

```
Ekko <pb ed="M" n="0.0272" /> pīti vicintetvā, yuddhāya samāsā’gamā;
```

```
Saddhiṃ puttena āruyha, hatthiṃsannaddhavāhano.
```

<p rend="hangnum">§14.</p>

```
Thokeneva balenāgā, pācinatissapabbataṃ;
```

```
Evaṃ ubhayato cūḷa-saṅgāme paccupaṭṭhite.
```

<p rend="hangnum">§15.</p>

```
Senāpatisamittaddu, yuddhamārabhi pacchato;
```

```
Putto disvā narindassa, ghātessāmi imaṃ iti.
```

<p rend="hangnum">§16.</p>

```
Āha rājā nivāresi, mā te rucci balaṃ idaṃ;
```

```
Neva sakkā’dhivāsetuṃ, atimandaṃ hanissati.
```

<p rend="hangnum">§17.</p>

```
Duvinnaṃ balakāyānaṃ, rājāmajjhagato ahu;
```

```
Tato senā dvidhā’hosi, corasenāpatīpati.
```

<p rend="hangnum">§18.</p>

```
Rañño nāgo madhukavha rukkhacchāyaṃ samāvisi;
```

```
Tadā chattaṃ patitassa, sākhamāhacca bhūmiyaṃ.
```

<p rend="hangnum">§19.</p>

```
Corassa senā taṃ ditvā, haritvā sāmino adā;
```

```
So taṃ ussāpayichattaṃ, ṭhatvāpabbatamuddhani.
```

<p rend="hangnum">§20.</p>

```
Tadā rājabalaṃ rājā, nunamesoti cintiya;
```

```
Gantvā taṃ parivāresi, rājā āsi tadekako.
```

<p rend="hangnum">§21.</p>

```
Hatthikkhandhā tadoruyha-puttaṃ’maccañca sohadaṃ;
```

```
Upāvisi samīpamhi, merumajjarakānanaṃ.
```

<p rend="hangnum">§22.</p>

```
Moggallāno tato laddha-jayo vāhanamādiya;
```

```
Senāpatiṃca mittadduṃ, tassa puttañca pāpinaṃ.
```

<p rend="hangnum">§23.</p>

```
Upāgamma puraṃ rājā, āsī laṅkā talādhipo;
```

```
Tato cintesi jīvante, sattumhi na sukhaṃ iti.
```

<p rend="hangnum">§24.</p>

```
So sutvā pubbarājassa, putto etthāti kujjhiya;
```

```
Āṇāpesi ca tassā’su, hatthapādāni chindituṃ.
```

<p rend="hangnum">§25.</p>

```
Upakkami tadā raññā, āṇatto puriso khaṇe;
```

```
Chindituṃ hatthapādaṃ so, kumāro rodi dummano.
```

<p rend="hangnum">§26.</p>

```
Pūvakhādakahatthaṃ me, chindeyyaṃ ce tadā ahaṃ;
```

```
Khādisaṃ tena pūveti, haṃ sutvā rājakammiko.
```

<p rend="hangnum">§27.</p>

```
Roditvā paridevitvā, rājāṇāya dukhaddito;
```

```
Vāmaṃ hatthañca pādañca, tassa chindi narādhamo.
```

<p rend="hangnum">§28.</p>

```
Jeṭṭhatisso <pb ed="M" n="0.0273" /> palāyitvā, rañño putto’paro agā;
```

```
Aññato malayaṃ desaṃ, merukandaranāmakaṃ.
```

<p rend="hangnum">§29.</p>

```
Rājā’tha sasutā’macco, gantvā veḷuvanaṃ raho;
```

```
Codito tattha bhikkhūhi, kāsāvāni samādiyi.
```

<p rend="hangnum">§30.</p>

```
Bhikkhuvesaṃ gahetvāna, rohaṇaṃ gantumānaso;
```

```
Maṇihīraṃ samāgañchi, tatraṭhā rājasevakā.
```

<p rend="hangnum">§31.</p>

```
Sañjānitvā tayopete, tesaṃ pādevarujjhiya;
```

```
Sāsanaṃ tassa pesesuṃ, rājā sutvā visesato.
```

<p rend="hangnum">§32.</p>

```
Tuṭṭho āṇāpayi gantvā, sīghamādāya tejane;
```

```
Tato sīhagiriṃnetvā, tissaṅkaṃ nirupaddavaṃ.
```

<p rend="hangnum">§33.</p>

```
Sīsaṃ gaṇhatha tattheva, rañño ca tanayassa ca;
```

```
Amaccaṃ pana jīvanta-māneyyātha mama’ntikaṃ.
```

<p rend="hangnum">§34.</p>

```
Manussā evamāṇattā, te gahetvā tayojane;
```

```
Netvā sīhagiriṃkātuṃ, yathāvuttamupakkamuṃ.
```

<p rend="hangnum">§35.</p>

```
Tato rājasuto āha, purise kammakārake;
```

```
Sīsaṃ me paṭhamaṃ chetvā, detha mayhaṃ sukhaṃ iti.
```

<p rend="hangnum">§36.</p>

```
Rājaposā tathā’kāsuṃ, pacchāchindiṃsu rājino;
```

```
Sīsaṃ passatha bālānaṃ, kammaṃ kammavidūjanā.
```

<p rend="hangnum">§37.</p>

```
Evaṃ aniccā bhogāhi, adhuvā asayaṃvasī;
```

```
Tattha laggā kathaṃ niccaṃ, sukhaṃ bho na gavesatha.
```

<p rend="hangnum">§38.</p>

```
Rañño sāsanamāhaṃsu, amaccassa hitesino;
```

```
Taṃ sutvāna hasitvāna, idaṃ vacanamabravi.
```

<p rend="hangnum">§39.</p>

```
Chinnasīso mayā diṭṭho, mayi jīvati sāmiko;
```

```
Ṭhapetvā hampi sevāmi, aho aññañhi sāmikaṃ.
```

<p rend="hangnum">§40.</p>

```
Idha taṃ mārayitvāna, chāyaṃ tassa harissatha;
```

```
Aho aññāṇakā tumhe, maññe ummattakā iti.
```

<p rend="hangnum">§41.</p>

```
Iti vatvāna so pāde, gahetvā sāmino sayi;
```

```
Tassa te haraṇopāyaṃ, apassantā yathā tathā.
```

<p rend="hangnum">§42.</p>

```
Tassāpi sīsaṃ chetvāna, maccā ādāya tīṇi’pi;
```

```
Rañño dassetumāhacca, rājā tusittha nibbhayo.
```

<p rend="hangnum">§43.</p>

```
Duṭṭhasenā <pb ed="M" n="0.0274" /> patissā’dā, tato malayarājataṃ;
```

```
Asiggāhakaṭhānamhi, tassa puttaṃ ṭhapesi ca.
```

<p rend="hangnum">§44.</p>

```
Thūpattayampi chādesi, vatthehi ahatehi so;
```

```
Tathā laṅkātale sabbe, thūpekāsi mahussavaṃ.
```

<p rend="hangnum">§45.</p>

```
Kesadhātuñca nāthassa, dāṭhādhātuṃ tatheva ca;
```

```
Mahābodhiṃ sasakkaccaṃ, mahāpūjāya sakkari.
```

<p rend="hangnum">§46.</p>

```
Sabbaṃ vesākhapūjādiṃ, cārittaṃnugataṃ akā;
```

```
Dhammakammena sodhesi, sabbaṃ sugatasāsanaṃ.
```

<p rend="hangnum">§47.</p>

```
Piṭakānañca sajjhāyaṃ, mahāpūjāya kārayi;
```

```
Lābhaṃ datvā tirekena, pūjayittha bahussute.
```

<p rend="hangnum">§48.</p>

```
Bhikkhūnaṃ dīpavāsīnaṃ, sabbesaṃ cīvaraṃ agā;
```

```
Āvāsesu ca sabbesu, kathinaṃ attharāpayi.
```

<p rend="hangnum">§49.</p>

```
Paṭimāyo ca kāresi, jiṇṇañca paṭisaṅkhari;
```

```
Loṇakkhettañca pādāsi, saṅghassa tisatādhikaṃ.
```

<p rend="hangnum">§50.</p>

```
Kārapiṭṭhimhi kāresi, moggallāna vihārakaṃ;
```

```
Vihārā piṭṭhigāmañca, sagāmaṃ vaṭagāmakaṃ.
```

<p rend="hangnum">§51.</p>

```
Tathā cetiyagehañca’-kāsi rakkhavihārake;
```

```
Vihāraṃ naṃ bahunnaṃ so, bhogagāme bahū adā.
```

<p rend="hangnum">§52.</p>

```
Evaṃ puññānī so’kāsi, appameyyāni bhūmipo;
```

```
Sampattīnamanicattaṃ, saranto pubbarājino.
```

<p rend="hangnum">§53.</p>

```
Tadā kenaci dosena, kuddhomalayarājino;
```

```
Saritvā pubbarājassa, kataṃ tena virūpakaṃ.
```

<p rend="hangnum">§54.</p>

```
Upāyena gahetvāna, hatthapādañca chedayi;
```

```
Taṃ sutvā so asiggāho, saputto rohaṇaṃgato.
```

<p rend="hangnum">§55.</p>

```
Vasanto tattha so katvā, hatthe janapadaṃ lahuṃ;
```

```
Jeṭṭhasissamupagañchi, nilīnaṃ malaye ṭhitaṃ.
```

<p rend="hangnum">§56.</p>

```
Saddhiṃ tenasaghātento, raṭṭhaṃ janapadaṃ khaṇe;
```

```
Doḷapabbatamāgamma, khandhāvāraṃ nivesayi.
```

<p rend="hangnum">§57.</p>

```
Rājā sutvāna taṃ sabbaṃ, sannaddhabalavāhano;
```

```
Khandhāvāraṃ nivesesi, gantvā tasseva santikaṃ.
```

<p rend="hangnum">§58.</p>

```
Tadā <pb ed="M" n="0.0275" /> pajjararogena, manussārājino bahū;
```

```
Upaddutā matā āsuṃ, taṃ sutvā so asiggaho.
```

<p rend="hangnum">§59.</p>

```
Yuddhamārabhivegena, rañño senātidubbalā;
```

```
Pabhijjitvā palāyittha, rājāpacchā palāyi so.
```

<p rend="hangnum">§60.</p>

```
Disvā ekākinaṃ yantaṃ, sīhapabbatasantike;
```

```
Asiggāho mahārājaṃ, mārayittha saparisaṃ.
```

<p rend="hangnum">§61.</p>

```
Ohīnaṃ pacchato jeṭṭha-tissampi pana mārituṃ;
```

```
Sāsanaṃ tassa pesesi, ehi rājā bhavāhīti.
```

<p rend="hangnum">§62.</p>

```
So taññatvā palāyitvā, nivatto malayaṃ agā;
```

```
Kathañhi laddhaṃ kicchena, rajjaṃso deti me iti.
```

<p rend="hangnum">§63.</p>

```
Evaṃ kho dallanāmaṃ so, moggallānaṃ narissaraṃ;
```

```
Māretvā chahi vassehi, sampattabalavāhano.
```

<p rend="hangnum">§64.</p>

```
Athā’gantvā asiggāho, anurādhapuraṃ varaṃ;
```

```
Rājā hutvā pavattesi, āṇācakkaṃ mahītale.
```

<p rend="hangnum">§65.</p>

```
Sa silāmeghavaṇṇavho, saṅghaṃ bodhiñca vandiya;
```

```
Thūpattayañca sakkāsi, mahāpāḷiñca vaḍḍhayi.
```

<p rend="hangnum">§66.</p>

```
Pāyāsaṃ’dāsi saṅghassa, sappiphāṇitasaṅkhataṃ;
```

```
Chātake atikicchamhi, parissāvanameva ca.
```

<p rend="hangnum">§67.</p>

```
Sabbadānena saṅgaṇhī, kapaṇaddhivaṇibbake;
```

```
Pūvamūladhanaṃcā’dā, kumārānaṃ mahādayo.
```

<p rend="hangnum">§68.</p>

```
Vihāre abhaye buddhaṃ, pūjayittha sīlāmayaṃ;
```

```
Jiṇṇañca gehaṃ tassā’kā, nānāratanacittikaṃ.
```

<p rend="hangnum">§69.</p>

```
Kolavāpiñca datvāna, ārakkhatthaṃ jinassa so;
```

```
Pūjaṃ sabbopahārehi, sabbakālaṃ pavattayi.
```

<p rend="hangnum">§70.</p>

```
Evaṃ tasmiṃ mahīpāle, vasante puññabhājane;
```

```
Nāyako sirināgavho, jeṭṭhatissassa mātulo.
```

<p rend="hangnum">§71.</p>

```
Gantvāna paratīraṃ so, ādāya damiḷe bahū;
```

```
Āgantvā uttaraṃ desaṃ, gaṇhituṃ tamupakkami.
```

<p rend="hangnum">§72.</p>

```
Rājāpi sutvā taṃ gantvā, yujjhitvā rājamittake;
```

```
Gāme hantvāna taṃ tena, damiḷe saddhimāgate.
```

<p rend="hangnum">§73.</p>

```
Hatasese <pb ed="M" n="0.0276" /> gahetvāna, katvā paribhavaṃ bahuṃ;
```

```
Adāsi dāse katvāna, vihāresu tahiṃ tahiṃ.
```

<p rend="hangnum">§74.</p>

```
Evaṃsampattavijaye, puramāgammabhūmipe;
```

```
Sabbaṃ raṭṭhaṃ visodhetvā, vasante akuto bhaye.
```

<p rend="hangnum">§75.</p>

```
Bhikkhubodhī sanāmo’tha, vihāre abhayuttare;
```

```
Dussīle bahule disvā, pabbajjāya navopi so.
```

<p rend="hangnum">§76.</p>

```
Rājānamupasaṅkamma, dhammakammamayācatha;
```

```
Rājā te neva kāresi, dhammakammaṃ vihārake.
```

<p rend="hangnum">§77.</p>

```
Dussīlā nihaṭā tena, sabbe mantiya ekato;
```

```
Raho taṃ mārayitvāna, taṃ kammaṃ paṭibāhayyuṃ.
```

<p rend="hangnum">§78.</p>

```
Rājā sutvā tadā kuddho, sabbegaṇhiya ekato;
```

```
Akā pokkharaṇī pāle, chinnahatthe sabandhane.
```

<p rend="hangnum">§79.</p>

```
Aññe tattha sataṃ bhikkhū, jambudīpe khipāpayi;
```

```
Saranto tassa ussāhaṃ, parisodhesi sāsanaṃ.
```

<p rend="hangnum">§80.</p>

```
Bhikkhū theriyavāde so, kātuṃ tehi uposathaṃ;
```

```
Ārādhetvā paṭikkhitto, pakuppitvā anādaro.
```

<p rend="hangnum">§81.</p>

```
Akkositvā ca bhāsitvā, vācāhi pharusāhi so;
```

```
Bhikkhū te akkhamāpetvā, dakkhiṇaṃ desamajjhagā.
```

<p rend="hangnum">§82.</p>

```
Tassa so mahatā phuṭṭho, rogena marisajjukaṃ;
```

```
Evaṃ navahi vassehi, pariccaji mahītalaṃ.
```

<p rend="hangnum">§83.</p>

```
Tassa putto tato agga-bodhi nāmo kumārako;
```

```
Āsi rājāsirisaṅgha-bodhināmena visuto.
```

<p rend="hangnum">§84.</p>

```
Kaṇiṭṭhaṃ bhātaraṃ māṇaṃ, oparajje’bhisañciya;
```

```
Tassā’dā dakkhiṇaṃ desaṃ, sayoggabalavāhanaṃ.
```

<p rend="hangnum">§85.</p>

```
Rājā so pubbarājūnaṃ, pavattaṃ na vināsiya;
```

```
Raṭṭhaṃ dhammena pālesi, saṅghañca bahumānayi.
```

<p rend="hangnum">§86.</p>

```
Jeṭṭhatisso’tha taṃ sabbaṃ, suṇitvā malaye ṭhito;
```

```
Ariṭṭhaṃ girimāgamma, saṅgahesi mahājanaṃ.
```

<p rend="hangnum">§87.</p>

```
Katvā hatthagate pubba-dakkhiṇe susamānase;
```

```
Kamena puramāgantu-mārabhittha mahābalo.
```

<p rend="hangnum">§88.</p>

```
Dāṭhāsiva <pb ed="M" n="0.0277" /> mamaccañca, gahetuṃ pacchimaṃ disaṃ;
```

```
Pesayitvā sayaṃ gāme, vasittha siripiṭṭhike.
```

<p rend="hangnum">§89.</p>

```
Rājā nisamma taṃsabbaṃ, uparājaṃ visajjayi;
```

```
Sabalaṃ pacchimaṃ desaṃ, so gantvā taṃ palāpayi.
```

<p rend="hangnum">§90.</p>

```
Potakaṃva kulāvamhi, sakkā hantunti dārakaṃ;
```

```
Māyettaṃ āgataṃ rājā, kumārā’macca maggahī.
```

<p rend="hangnum">§91.</p>

```
Jeṭṭhatissaṃpi etaṃva, gaṇhissāmīti cintiya;
```

```
Thokeneva balenāgā, nirāsaṅkotivikkamo.
```

<p rend="hangnum">§92.</p>

```
Jeṭṭhasissopi taṃ sutvā, sannaddhabalavāhano;
```

```
Sāgaro bhinnavelova, rājasenaṃ samotthari.
```

<p rend="hangnum">§93.</p>

```
Rājasenā pabhijjittha, rājā āruyha kuñjaraṃ;
```

```
Eko aññātavesena, palāyitvā khaṇena so.
```

<p rend="hangnum">§94.</p>

```
Chaṭṭhe māsamhi rajjamhā, nāvamāruyha sajjukaṃ;
```

```
Jambudīpamagāhitvā, dhanaṃ desañca ñātake.
```

<p rend="hangnum">§95.</p>

```
Jeṭṭhatisso tato hutvā, pure rājāyathā pure;
```

```
Sabbaṃ kiccaṃ pavattesi, paripālesi sāsanaṃ.
```

<p rend="hangnum">§96.</p>

```
Mahādāragiriṃ so’dā, vihāre abhayuttare;
```

```
Mahāvihārassā’dāsi, mahāmettavhabodhikaṃ.
```

<p rend="hangnum">§97.</p>

```
Goṇḍigāmañca pādāsi, rājā jetavanassa so;
```

```
Mātulaṅgaṇakañceva, gāmañco dumbaraṅgaṇaṃ.
```

<p rend="hangnum">§98.</p>

```
Mahānāgassa pādāsi, padhānagharakassa so;
```

```
Kassapassa girissāpi, āhāraṃ ambilāpikaṃ.
```

<p rend="hangnum">§99.</p>

```
Gāmaṃ kakkhalavitthiñca, adāveḷuvanassa so;
```

```
Gaṅgāmāti vihārassa, kehetaṃ gāmakaṃ adā.
```

<p rend="hangnum">§100.</p>

```
Antarāgaṅgasavhassa, cullamātikagāmakaṃ;
```

```
Mayettikassapāvāse, sahanna nagaraṃ adā.
```

<p rend="hangnum">§101.</p>

```
Kāḷavāpi vihārassa, udavhaṃ gāmamādisi;
```

```
Ete caññeca so bhoga-gāmehi paripūrayi.
```

<p rend="hangnum">§102.</p>

```
Jiṇṇaṃ satasahassehi, tīhi so paṭisaṅkhari;
```

```
Bhikkhūnaṃ dīpavāsīnaṃ, ticīvaramadāsi ca.
```

<p rend="hangnum">§103.</p>

```
Jambudīpagatassā’suṃ<pb ed="M" n="0.0278" />, rañño sodariyā narā;
```

```
Tattha tattha nilīnā te, desaṃ hantumupakkamuṃ.
```

<p rend="hangnum">§104.</p>

```
Sutvā taṃ jeṭṭhatisso’tha, kāḷavāpiṃupacca so;
```

```
Yujjhanto tehi tattheva, vāsaṃ’kāsi savāhano.
```

<p rend="hangnum">§105.</p>

```
Paratīraṃ gato rājā, gahetvā damiḷaṃ balaṃ;
```

```
Kāḷavāpimupāgamma, kātuṃ yuddhamupakkami.
```

<p rend="hangnum">§106.</p>

```
Jeṭṭhatissopi sannaddha balakāyo dhanāyudho;
```

```
Jambudīpaṃ gamāpetvā, amaccaṃ dāṭhasivakaṃ.
```

<p rend="hangnum">§107.</p>

```
Vammitaṃ gajamāruyha, yujjhanto attano balaṃ;
```

```
Ohīyamānaṃ disvāna, āruḷhaṃ attanā saha.
```

<p rend="hangnum">§108.</p>

```
Mahāmaccavaco vedaṃ, sandesaṃ me mahesiyā;
```

```
Ārocehi yathākāmaṃ, pacchā tava karissati.
```

<p rend="hangnum">§109.</p>

```
Pabbajitvā mahādevī, sajjhāyitvā ca āgamaṃ;
```

```
Abhidhammaṃ kathetvāna, pattiṃ dehīti rājino.
```

<p rend="hangnum">§110.</p>

```
Iccetaṃ sāsanaṃ datvā, damiḷe āgatāgate;
```

```
Yāva yuddhaṃ nihantvāna, āyumhi khayamāgate.
```

<p rend="hangnum">§111.</p>

```
Veḷuppadamiḷaṃ nāma, disvā yujjhitumāgataṃ;
```

```
Tambulatthaviyaṃ hatthe, rakkhanto churikaṃ tadā.
```

<p rend="hangnum">§112.</p>

```
Tato nikkaraṇiṃ sammā, gahetvā sīsamattano;
```

```
Chetvā hatthimhi appetvā, churikaṃ kosiyaṃ khipi.
```

<p rend="hangnum">§113.</p>

```
Ugghosayi mahāsenā, mahāmaccopi so tadā;
```

```
Gantvā’bhiyogaṃ vatvāna, sīsacchedamhi rājino.
```

<p rend="hangnum">§114.</p>

```
Sandesaṃ deviyā vatvā, tāya pabbajjasāsane;
```

```
Samāpito bhidhammamhi, saddhimaṭṭhakathāya hi.
```

<p rend="hangnum">§115.</p>

```
Dhammāsanā samoruyha, nisīdiya mahītale;
```

```
Ehi rañño mahākāraṃ, dassehī’ti niyojito.
```

<p rend="hangnum">§116.</p>

```
Nisajja purato tassā, chinditvā sīsamattano;
```

```
Khipitvā churikaṃ āha, evaṃ devo mato iti.
```

<p rend="hangnum">§117.</p>

```
Sā taṃ disvā-tisokena, phāletvā hadayaṃ matā;
```

```
Evaṃ pañcahi māsehi, rājā so tidivaṃ gato.
```

<p rend="hangnum">§118.</p>

```
Evaṃ <pb ed="M" n="0.0279" /> vijitasaṅgāmo, sattavo abhimaddiya;
```

```
Rajjaṃ pākatikaṃ katvā, viharanto pure vare.
```

<p rend="hangnum">§119.</p>

```
Uparājassa nāmena, kāritassa pana’ttanā;
```

```
Mahallarājā savhassa, padhānagharakassa so.
```

<p rend="hangnum">§120.</p>

```
Addhā gāmadvayaṃ rājā, haṅkāraṃ sāmugāmakaṃ;
```

```
Kehellarājabhāgañca, sabbepi paricārake.
```

<p rend="hangnum">§121.</p>

```
Tathā jetavanassa’dā, mahāmaṇikagāmakaṃ;
```

```
Mayettikassapāvāsaṃ, sālagāmena pūjayi.
```

<p rend="hangnum">§122.</p>

```
Ambillapadaraṃ cā’dā, cetiyassa girissa so;
```

```
Pulatthinagare kāsi, mahāpānādi dīpakaṃ.
```

<p rend="hangnum">§123.</p>

```
Amaccā tassa māresuṃ, māṇavhaṃ yuvarājakaṃ;
```

```
Antopure’parajjhitvā, datvāpi samamettikaṃ.
```

<p rend="hangnum">§124.</p>

```
Tato kassapanāmaṃ so, kaṇiṭṭhaṃ sakabhātaraṃ;
```

```
Pālento santatiṃ rājā, oparajje’bhisecayi.
```

<p rend="hangnum">§125.</p>

```
Māṇassa maraṇaṃ sutvā, gahetvā damiḷe lahuṃ;
```

```
Dāṭhāsivo samāgañchi, gāmaṃ tintiṇī nāmakaṃ.
```

<p rend="hangnum">§126.</p>

```
Tassāgamanamaññāma, nikkhamitvā savāhano;
```

```
Yujjhanto dvārase vasse, jambudīpaṃ palātavā.
```

<p rend="hangnum">§127.</p>

```
Pahāya sabbaṃ gacchanto, saññāṇatthāya attano;
```

```
Ekāvaliṃ gahetvāva, ekākī so hi nikkhami.
```

<p rend="hangnum">§128.</p>

```
Ekāvaliṃ vināceva, rājā hutvā yathāvidhiṃ;
```

```
Ahu dāṭhopatissoti, visuto dharaṇī tale.
```

<p rend="hangnum">§129.</p>

```
Itaro laddhaokāso, rajjamaggahi yujjhiya;
```

```
Aññamaññaṃ palāpesuṃ, evaṃ te antarantarā.
```

<p rend="hangnum">§130.</p>

```
Evaṃ ubhinnaṃ rājūnaṃ, saṅgāmenā’bhipīḷito;
```

```
Loko upadduto-sabbo vihīnadhanadhaññavā.
```

<p rend="hangnum">§131.</p>

```
Dāṭhopatisso nāsesi, sabbaṃ pubbakarājūnaṃ;
```

```
Gaṇhī tīsu nikāyesu, sāraṃ dhātugharesu ca.
```

<p rend="hangnum">§132.</p>

```
Suvaṇṇapaṭimāyo so, suvaṇṇaṃ gaṇhi bhindiya;
```

```
Soṇṇamālādikaṃ sabbaṃ, pūjābhaṇḍaṃ nirākari.
```

<p rend="hangnum">§133.</p>

```
Thūpārāme <pb ed="M" n="0.0280" /> tathāgaṇhi, sovaṇṇaṃ thupikaṃ ghare;
```

```
Mahaggharatanākiṇṇaṃ, chattaṃ bhindittha cetiye.
```

<p rend="hangnum">§134.</p>

```
Mahāpāḷimhi nāvāyo, damiḷānaṃ sadāpayi;
```

```
Rājagehā nijhāpesuṃ, saddhiṃ dhātugharena te.
```

<p rend="hangnum">§135.</p>

```
Pacchā vippaṭisārī so, desetuṃ, pāpamattano;
```

```
Kāresi saha bhogena, sākavatthuvihārakaṃ.
```

<p rend="hangnum">§136.</p>

```
Bhāgineyyopi ratana-dāṭho iti jane suto;
```

```
Mahādīpādo hutvāna, sabhogo tamupaṭṭhahi.
```

<p rend="hangnum">§137.</p>

```
Aggabodhimhi sampatte, rajjaṃ yuddhabalena ca;
```

```
Kassapo yuvarājā so, senaṃ rakkhitumattano.
```

<p rend="hangnum">§138.</p>

```
Duppañño sahasā bhetvā, thūpārāmamhi cetiyaṃ;
```

```
Devānaṃpiyatissena, khuddarājena ceva hi.
```

<p rend="hangnum">§139.</p>

```
Pubbakehica rājūhi, pūjitaṃdhanasārakaṃ;
```

```
Aggahesi dunnitīhi, pāpakehi purakkhato.
```

<p rend="hangnum">§140.</p>

```
Dakkhiṇassa vihārassa, cetiyaṃ paribhindiya;
```

```
Aggahesi dhanaṃ sāraṃ, evamaññepi bhindayi.
```

<p rend="hangnum">§141.</p>

```
Evaṃ karontaṃ taṃ rājā, dunnitikapurakkhataṃ;
```

```
Nāsakkhi kira vāretuṃ, aho pāpā nivāriyā.
```

<p rend="hangnum">§142.</p>

```
Taṃ vāretu masakkonto, thūpārāmamhi cetiyaṃ;
```

```
Bhinnaṃ tena sakāresi, sahassena samaṅgalaṃ.
```

<p rend="hangnum">§143.</p>

```
Tadā dāṭhopatissena, aggabodhi narissaro;
```

```
Jito rohaṇamevā’gā, sajjetuṃ balavāhanaṃ.
```

<p rend="hangnum">§144.</p>

```
Tatra ṭhito soḷasame, vasse byādhihato mato;
```

```
Tadā tassa kaṇiṭṭho so, yuvarājāpi kassapo.
```

<p rend="hangnum">§145.</p>

```
Dāṭhopatissa rājānaṃ, jambudīpaṃ palāpiya;
```

```
Ekarajjamakādesaṃ, makuṭantu na dhārayi.
```

<p rend="hangnum">§146.</p>

```
Sādhūnaṃ saṅgamene’sa, hutvā vippaṭisārako;
```

```
Nāsaṃ pāpassa kammassa, karissāmīti cintiya.
```

<p rend="hangnum">§147.</p>

```
Pupphārāme phalārāme, vāpiyo’pi ca kārayi;
```

```
Mahācetittayañcāpi, mahāpūjāhi sakkari.
```

<p rend="hangnum">§148.</p>

```
Thūpārāmañca <pb ed="M" n="0.0281" /> pūjetvā, ekaṃgāmañca tassadā;
```

```
Sabbāgamiyabhikkhūhi, dhammaṃdesāpayittha ca.
```

<p rend="hangnum">§149.</p>

```
Katvā maricavaṭṭimhi, pāsādaṃ sutthiraṃ tahiṃ;
```

```
Vāsayittha mahātheraṃ, nāgasāla nivāsitaṃ.
```

<p rend="hangnum">§150.</p>

```
Tatraṭṭhaṃ tamupaṭṭhāya, paccayeti catūhi’pi;
```

```
Abhidhammaṃ kathāpesi, saddhimaṭṭhakathāya so.
```

<p rend="hangnum">§151.</p>

```
Nāgasālakamāvāsaṃ, katvā tasseva’dāsi so;
```

```
Mahāniṭṭhilagāmañca, paccayatthāya tassa’dā.
```

<p rend="hangnum">§152.</p>

```
Atha dāthopatisso so, jambudīpā idhāgato;
```

```
Mahantaṃ balamādāya, karonto tena āhavaṃ.
```

<p rend="hangnum">§153.</p>

```
Kassapena susannaddha-vāhanena tato mari;
```

```
Dvādasāsuṃ kiretassa, rājabhūtassa hāyanā.
```

<p rend="hangnum">§154.</p>

```
Tassa dāṭhopatissassa, bhāgineyyo sanāmako;
```

```
Jambudīpaṃ palāyittha, bhīto tamhā mahāraṇe.
```

<p rend="hangnum">§155.</p>

```
Evaṃ aniccā vata sabbabhogā,
```

```
Sudullabhā ceva khaṇeva sobhā;
```

```
Tasmāhi etesu ratiṃ vihāya,
```

```
Bhaveyya dhammābhimukho hitesī.
```

Sujanappasādasaṃvegatthāya kate mahāvaṃse

Cha rājako nāma

Dvicattālīsatimo paricchedo.

### Tecattālīsatima pariccheda

#### Caturājako

<p rend="hangnum">§1.</p>

```
Tato <pb ed="M" n="0.0282" /> vijitasaṅgāmo, kassapo puritāsayo;
```

```
Mahāpāḷimhi saṅghassa, samiddhaṃ bhojanaṃ akā.
```

<p rend="hangnum">§2.</p>

```
Nāgasālā nivāsiṃ so, mahādhammakathiṃ yatiṃ;
```

```
Mahāpūjāya pūjetvā, saddhammaṃ tena vācayi.
```

<p rend="hangnum">§3.</p>

```
Vasantaṃ bhātuāvāse, samuddissa likhāpayi;
```

```
Kaṭandhakāravāsiṃ so, pāḷi sabbaṃ sasaṅgahaṃ.
```

<p rend="hangnum">§4.</p>

```
Jiṇṇaṃ saṅkharikammañca, navaṃ kāresi cetiye;
```

```
Saṅghabhogamanekañca, tattha tattha pavattayi.
```

<p rend="hangnum">§5.</p>

```
Nānāmaṇisamujjotaṃ, kāsi cūḷamaṇittayaṃ;
```

```
Sataṃ paṇḍupalāsānaṃ, vatthadānena tappayi.
```

<p rend="hangnum">§6.</p>

```
Tassāsuṃ bahavo puttā, jeṭṭho tesañca māṇako;
```

```
Sabbe te na vayappattā, bālāvigatabuddhino.
```

<p rend="hangnum">§7.</p>

```
Tato so byādhinā phuṭṭho, atekicchena kenaci;
```

```
Puttā me bālakā sabbe, ne’te rajjakkhamā iti.
```

<p rend="hangnum">§8.</p>

```
Vasantaṃ rohaṇe dese, bhāgineyyaṃ mahāmatiṃ;
```

```
Āhuya sabbaṃ pādāsi, rajjaṃ puttehi attano.
```

<p rend="hangnum">§9.</p>

```
Gandhamālādipūjāhi, pūjayitvāna cetiye;
```

```
Bhikkhusaṅghaṃ khamādhapasi, datvāna catupaccayaṃ.
```

<p rend="hangnum">§10.</p>

```
Evaṃ dhammaṃ caritvāna, mittāmaccajanesu ca;
```

```
Gato navahi vassehi, yathākammaṃ narādhipo.
```

<p rend="hangnum">§11.</p>

```
Katvā kattabbakiccaṃ so, mātulassa sagāravo;
```

```
Saṅgahanto janaṃ māṇo, damiḷe nīharāpayi.
```

<p rend="hangnum">§12.</p>

```
Ekato damiḷā hutvā, nibbāsema imaṃ iti;
```

```
Tasmiṃ ṭhite bahiddhāva, aggahesuṃ puraṃ sayaṃ.
```

<p rend="hangnum">§13.</p>

```
Hatta <pb ed="M" n="0.0283" /> dāṭhassa pesesi, jambudīpagatassa te;
```

```
Āgantuṃtava kāloti, sāsanaṃ rajjagāhaṇe.
```

<p rend="hangnum">§14.</p>

```
Māṇo’pi saṅghaṃ pesesi, sāsanaṃ piturohaṇaṃ;
```

```
Pitā sutvāna taṃ āgā, na cīreneva rohaṇā.
```

<p rend="hangnum">§15.</p>

```
Ubhe te mantayitvāna, akaṃsu sandhilesakaṃ;
```

```
Umiḷehi tato jātā, sabbe te samavuttino.
```

<p rend="hangnum">§16.</p>

```
Tato so pitaraṃ rajje, abhisiñcittha māṇako;
```

```
So’bhisitto nikāyānaṃ, sahassānaṃ tayaṃ adā.
```

<p rend="hangnum">§17.</p>

```
Saṅghaṃ raṭṭhañca saṅgayha, sabbaṃ rājakulaṭṭhitaṃ;
```

```
Bhaṇḍaṃ pesesi sattūhi, rakkhaṇatthāya rohaṇaṃ.
```

<p rend="hangnum">§18.</p>

```
Hatthadāṭhopi sutvāna, damiḷānaṃ tu sāsanaṃ;
```

```
Khaṇenā’gā imaṃ dīpaṃ, gahetvā damiḷhaṃ balaṃ.
```

<p rend="hangnum">§19.</p>

```
Tadā te damiḷā sabbe, paribhūtā idha ṭhitā;
```

```
Āyantameva taṃ gantvā, parivāresu mañjase.
```

<p rend="hangnum">§20.</p>

```
Māṇopi sutvā taṃ sabbaṃ, nāyaṃ kāloti yujjhituṃ;
```

```
Pesetvā piturājānaṃ, saddhiṃ sārena rohaṇaṃ.
```

<p rend="hangnum">§21.</p>

```
Pubbadesaṃ sayaṃ gantvā, saṅgaṇhanto janaṃ vasī;
```

```
Laddhā damiḷapakkhaṃ so, gahetvā rājakaṃ puraṃ.
```

<p rend="hangnum">§22.</p>

```
Dāṭhopatisso rājāti, nāmaṃ sāveti attano;
```

```
Mātulaṃ viya taṃ loko, tena nāmena vohari.
```

<p rend="hangnum">§23.</p>

```
Pitucchaputtamānetvā, aggabodhi sanāmakaṃ;
```

```
Ṭhapetvā yuvarājatte, desañcā’dāsi dakkhiṇaṃ.
```

<p rend="hangnum">§24.</p>

```
Ṭhānantarañca pādāsi, nissitānaṃ yathārahaṃ;
```

```
Sāsanassa ca lokassa, sabbaṃ kattabbamācari.
```

<p rend="hangnum">§25.</p>

```
Mahāpāḷimhi dāpesi, savatthaṃ dadhibhattakaṃ;
```

```
Khīraṃ pāyāsakañceva, dhammaṃ suṇi uposathi.
```

<p rend="hangnum">§26.</p>

```
Kāretvā sabbapūjāyo, desā petvāna desanaṃ;
```

```
Evamādīhi puññehi, attānaṃ’kāsi bhaddakaṃ.
```

<p rend="hangnum">§27.</p>

```
Kassapassa vihārassa, datvāsenavhagāmakaṃ;
```

```
Mahāgallañca pādāsi, padhānagharakassa so.
```

<p rend="hangnum">§28.</p>

```
Pariveṇassa <pb ed="M" n="0.0284" /> morassa, akāsi sakagāmakaṃ;
```

```
Thūpārāmassa puṇṇoḷiṃ, datvā sakkāsi cetiyaṃ.
```

<p rend="hangnum">§29.</p>

```
Kappūrapariveṇaṃ so, kāresi abhayuttare;
```

```
Vihāraṃ tiputhullavhaṃ, katvā tasseva dāpayi.
```

<p rend="hangnum">§30.</p>

```
Tasmiṃ karonte vāresuṃ, sīmāyanto’ti bhikkhavo;
```

```
Theriyā te kibāhetvā, balaṃ tatheva kārayi.
```

<p rend="hangnum">§31.</p>

```
Atha te te theriyā bhikkhū, dummaññū tattha rājini;
```

```
Assaddhaṃ taṃ viditvāna, pattanikkujjanaṃ karuṃ.
```

<p rend="hangnum">§32.</p>

```
Vuttañhi muninā tena, assaddho yo upāsako;
```

```
Alābhāya ca bhikkhūnaṃ, ceteta’kkosati ca te.
```

<p rend="hangnum">§33.</p>

```
Pattanikujjanaṃ tassa, kattabbanti tato hi te;
```

```
Tassa taṃ kammamakaruṃ, loko maññittha aññathā.
```

<p rend="hangnum">§34.</p>

```
Ādāyu kujjitaṃ pattaṃ, caranto bhikkhubhikkhakaṃ;
```

```
Nikujjeyya gharadvāre, tassā’ti kathikaṃ karuṃ.
```

<p rend="hangnum">§35.</p>

```
Tasmiṃ so samaye phuṭṭho, byādhinā mahatāmari;
```

```
Vassamhi navame rājā, sampatto jīvitakkhayaṃ.
```

<p rend="hangnum">§36.</p>

```
Dappulopi tato rājā, gato rohaṇakaṃ sakaṃ;
```

```
Vāsaṃ kappesi tattheva, karonto puññasañcayaṃ.
```

<p rend="hangnum">§37.</p>

```
Ito paṭṭhāya vakkhāma, tassa vaṃsamanākulaṃ;
```

```
Vuccamānamhi ettheva, tasmiṃ hoti asaṅkaro.
```

<p rend="hangnum">§38.</p>

```
Jāto okkākavaṃsamhi, mahātissoti vissuto;
```

```
Āsi eko mahāpuñño, samākiṇṇaguṇākaro.
```

<p rend="hangnum">§39.</p>

```
Tasse’kā bhariyā āsi, saṅghapivāti vīssutā;
```

```
Dhaññapuññaguṇūpetā, dhītā rohaṇasāmino.
```

<p rend="hangnum">§40.</p>

```
Tassāputtā tayo āsuṃ, paṭhamo aggabedhiko;
```

```
Dutiyo dappulo nāma, tatiyo maṇiakkhiko.
```

<p rend="hangnum">§41.</p>

```
Ekāva dhītā tassāsi, rājanamagamā ca sā;
```

```
Jeṭṭho rohaṇanāmassa, desassā’si sayaṃ vasī.
```

<p rend="hangnum">§42.</p>

```
Mahāpāḷiṃ sa kāresi, mahāgāme mahādhano;
```

```
Dāṭhaggabodhināmañca, pariveṇaṃ tahi vaṃso.
```

<p rend="hangnum">§43.</p>

```
Kāṇagāmamhi <pb ed="M" n="0.0285" /> kāṇānaṃ, gilānānañca sālake;
```

```
Vihāre paṭimāvhe ca, mahantaṃ paṭimāgharaṃ.
```

<p rend="hangnum">§44.</p>

```
Patiṭṭhapesi katvāna, buddhatattha silāmayaṃ;
```

```
Mahantanāmaṃ sappañño, iddhīhi viya nimmitaṃ.
```

<p rend="hangnum">§45.</p>

```
Sālavāṇañca kāresi, vihāraṃ attanāmakaṃ,
```

```
Pariveṇavihārañca, tathā kājaragāmakaṃ.
```

<p rend="hangnum">§46.</p>

```
Navakammāni kāretvā, dhammasālavihārake;
```

```
Sayaṃ vaccakuṭī esa, tattha sodhesi buddhimā.
```

<p rend="hangnum">§47.</p>

```
Ucciṭṭhaṃ bhikkhusaṅghassa, bhojanaṃ paribhuñjiya;
```

```
Maṇḍagāmañca saṅghassa, gāmaṃ’dāsi masādavā.
```

<p rend="hangnum">§48.</p>

```
Puññāne’tānicaññāni, katvā tasmiṃ divaṅgate;
```

```
Āsī tassā’nujo tattha, sāmi dappulanāmako.
```

<p rend="hangnum">§49.</p>

```
Isseraṃ tattha vattesi, sampamaddiya satta vo;
```

```
Mahādānaṃ pavattesi, nissaṅkaṃ rohaṇaṃ agā.
```

<p rend="hangnum">§50.</p>

```
Tassa tuṭṭho jano āha, mahāsāmīti esano;
```

```
Tato paṭṭhāya taṃ loko-mahāsāmīti vohari.
```

<p rend="hangnum">§51.</p>

```
Sutvāna taṃ silādāṭho, narindo sakadhītaraṃ;
```

```
Tassa pādāsi santuṭṭho, guṇehi bahukehi ca.
```

<p rend="hangnum">§52.</p>

```
Yujarājattamassādā, rajjayoggoti mānituṃ;
```

```
Māṇavammādayo tassa, puttā āsuṃ mahāsayā.
```

<p rend="hangnum">§53.</p>

```
Pāsāṇadipavāsissa, mahātherassa santike;
```

```
Dhammaṃ sutvā pasīditvā, tasmiṃ taṃ bahumānituṃ.
```

<p rend="hangnum">§54.</p>

```
Vihāraṃ rohaṇe katvā, tassa pādāsi sopi taṃ;
```

```
Cātuddisiyasaṅghassa, paribhogāya vissajji.
```

<p rend="hangnum">§55.</p>

```
Ambamālā vihārādi, vihāre kārayi bahū;
```

```
Khadirālivihārañca, katvā deva mapūjayi.
```

<p rend="hangnum">§56.</p>

```
Pāsādamanurārāmaṃ, muttolambaṃ sujiṇṇakaṃ;
```

```
Sīrivaḍḍhañca pāsādaṃ, tathā takkambilaṃ paraṃ.
```

<p rend="hangnum">§57.</p>

```
Sodhetvā bhikkhavo tattha, dvattiṃsa parivāsayi;
```

```
Sabbapaccayadānena, santappetvā mahīmati.
```

<p rend="hangnum">§58.</p>

```
Adā <pb ed="M" n="0.0286" /> kevaṭṭagambhīraṃ, gāmaṃ nāgavihārake;
```

```
Tathā rājavihārassa, gonnagāmaṃ samādiyi.
```

<p rend="hangnum">§59.</p>

```
Adā tīsavihārassa, tathākantikapabbakaṃ;
```

```
Cittalapabbatassā’dā, gāmaṃ so gonnaviṭṭhikaṃ.
```

<p rend="hangnum">§60.</p>

```
Datvā riyākarassesa, gāmaṃ somālavatthukaṃ;
```

```
Akāsi paṭimāgehaṃ, tatheva sumanoharaṃ.
```

<p rend="hangnum">§61.</p>

```
Tatraṭṭhassa jinassā’kā, uṇṇalomaṃ mahagghiyaṃ;
```

```
Hemapaṭṭañca kāresi, sabbaṃ pūjāvidhiṃ sa’kā.
```

<p rend="hangnum">§62.</p>

```
Cetiye parijiṇṇe so, sudhākammena rañjayi;
```

```
Tipañcahatthaṃ kāresi, metteyyaṃ sugataṃ paraṃ.
```

<p rend="hangnum">§63.</p>

```
Evamādini puññāni, appameyyāni so vibhū;
```

```
Akāsi ca sayaṃ sādhu, parivārehī kārayi.
```

<p rend="hangnum">§64.</p>

```
Parivārā ca tassāsuṃ, bahūpuññakarā narā;
```

```
Vihārā nekakā āsuṃ, katā tehi sappaccayā.
```

<p rend="hangnum">§65.</p>

```
Kadāci maggaṃ gacchaṃ so, araññamhi agāmake;
```

```
Senaṃ saṃvidahitvāna, vāsaṃ kappesi rattiyaṃ.
```

<p rend="hangnum">§66.</p>

```
Sunahātavillitto so, subhuttosayane sukhe;
```

```
Nipannesu ghare ramme, niddāyitumupakkami.
```

<p rend="hangnum">§67.</p>

```
Alabhanto tadā niddaṃ, kinnu kho iti kāraṇaṃ;
```

```
Pavattiṃ upadhārento, divase sabbamattano.
```

<p rend="hangnum">§68.</p>

```
Adisvā kāraṇaṃ anto, avassaṃ bahi hessati;
```

```
Iti cintiya yojesi, manussetaṃ gavesituṃ.
```

<p rend="hangnum">§69.</p>

```
Evamāha ca nissaṅkaṃ, ayyakā mama rattiyaṃ;
```

```
Tementā rukkhamūlasmiṃ, ṭhitā ānetha te iti.
```

<p rend="hangnum">§70.</p>

```
Tepi gantvā gavesantā, dīpahatthā mahājanā;
```

```
Mahāgāmā’gate bhikkhū, rukkhamūlagate tadā.
```

<p rend="hangnum">§71.</p>

```
Te gantvā sāsanaṃ rañño, ārocesuṃ padhāviso;
```

```
Disvā ca bhikkhu santuṭṭho, netvā vāsagharaṃ sakaṃ.
```

<p rend="hangnum">§72.</p>

```
Niccadānāya bhikkhūnaṃ, ṭhapite rattacīvare;
```

```
Tesaṃ datvāna tintāni, cīvarāni samādiya.
```

<p rend="hangnum">§73.</p>

```
Sukkhāpiya <pb ed="M" n="0.0287" /> ca katvāna, pādadhovanakādikaṃ;
```

```
Nisīdāpiya te sabbe, sayane sādhu santhate.
```

<p rend="hangnum">§74.</p>

```
Bhesajjaṃ paṭiyādetvā, sayamevo’panāmiya;
```

```
Paccūsepi ca katvāna, kattabbaṃ bhojanādikaṃ.
```

<p rend="hangnum">§75.</p>

```
Datvā kappiya kāre’tha, vissajjesi yathāruciṃ;
```

```
Evaṃ puññaratasseva, tassā’si divasaṃ gataṃ.
```

<p rend="hangnum">§76.</p>

```
Evaṃ puññaparetasmiṃ, vasamāne naruttame;
```

```
Raṭṭhaṃ janapadaṃ sabbaṃ, yojetvā puññakammesu.
```

<p rend="hangnum">§77.</p>

```
Māṇo pācinadesamhi, vasanto balasaṅgahaṃ;
```

```
Katvāna pituno senaṃ, dhanaṃ cevā harāpiya.
```

<p rend="hangnum">§78.</p>

```
Kātuṃ saṅgāmamāgañchi, tipucullasagāmakaṃ;
```

```
Dāṭhopatisso taṃ sutvā, tambalaṃgā mahābalo.
```

<p rend="hangnum">§79.</p>

```
Tatthā’kaṃsu mahāyuddhaṃ, aññamaññaṃ samāgatā;
```

```
Yodhā dāṭho patissassa, māṇaṃ saṅgaṃva mārayuṃ.
```

<p rend="hangnum">§80.</p>

```
Taṃ sutvā dappulo sopi, sokasallahato mari;
```

```
Sattāha manurādhamhi, vasaṃ rajjamakārayi.
```

<p rend="hangnum">§81.</p>

```
Rohaṇe tīṇi vassāni, esa rajjamakārayi;
```

```
Tasmā tassa kathā āsi, rohaṇamhi idhāpi ca.
```

<p rend="hangnum">§82.</p>

```
Evaṃ paremāriya āhavamhi,
```

```
Kicchena laddhāva narena bhogā;
```

```
Āsuṃ khaṇe vijjulatopa bhogā,
```

```
Ko buddhimā tesu ratiṃ kareyya.
```

Sujanappasādasaṃvegatthāya kate mahāvaṃse

Caturājako nāma

Tecattālīsatimo paricchedo.

### Catucattālīsatima pariccheda

#### Tirājako

<p rend="hangnum">§1.</p>

```
Accaye <pb ed="M" n="0.0288" /> hatthadāṭhassa, aggabodhikumārako;
```

```
Kaṇiṭṭho rājino āsi, sirisaṅghādi bodhiko.
```

<p rend="hangnum">§2.</p>

```
Dhammarājā ayaṃ āsi, sammā dassanasaññuto;
```

```
Tasmā so puññakammāni, appameyyāni vattayi.
```

<p rend="hangnum">§3.</p>

```
Nikāyattayavāsīnaṃ, bhattaggamavalokayi;
```

```
Mahāpāḷiñca vaḍḍhesi, māghātañceva kārayi.
```

<p rend="hangnum">§4.</p>

```
Ṭhānantarañca dāpesi, yathāraha manālayo;
```

```
Sipagottādiyoggehi, saṃgatehi ca saṃgahi.
```

<p rend="hangnum">§5.</p>

```
Yattha katthaci disvāpi, bhikkhavo so mahāmati;
```

```
Sakkatvā sobhaṇāpesi, parittaṃ sāsanogadhaṃ.
```

<p rend="hangnum">§6.</p>

```
Theraṃ so upasaṅkamma, nāgasālanivāsinaṃ;
```

```
Dāṭhāsivaṃ mahāpaññaṃ, sīlavantaṃ bahussutaṃ.
```

<p rend="hangnum">§7.</p>

```
Sakkacca naṃ tato sutvā, sammāsambuddhasāsanaṃ;
```

```
Dhamme’tīvapasīditvā, sabbasantikaro iti.
```

<p rend="hangnum">§8.</p>

```
Sutvā theriyavādānaṃ, pubbañātīnamattano;
```

```
Pāpānaṃ duṭṭhacittānaṃ, apakāre kate bahū.
```

<p rend="hangnum">§9.</p>

```
Vihāre pariveṇe ca, jiṇṇepākatike akā;
```

```
Bhogagāme ca dāpesi, tattha tattha bahūdaye.
```

<p rend="hangnum">§10.</p>

```
Vicchinnapaccaye cākā, tadātyaṃ kurite viya;
```

```
Dāsakepi ca saṅghassa, yathāṭhāne ṭhapāpayi.
```

<p rend="hangnum">§11.</p>

```
Padhānaghara metassa, therassa’kāsanāmakaṃ;
```

```
Paṭiggahetvā taṃ so’pi, saṅghassā’dā mahāmatī.
```

<p rend="hangnum">§12.</p>

```
Bhogagāme ca tassā’dā, bharattālaṃ kihimbilaṃ;
```

```
Katakañca tulādhāraṃ, andhakārakameva ca.
```

<p rend="hangnum">§13.</p>

```
Andhakāraṃ <pb ed="M" n="0.0289" /> antureḷiṃ, bālavaṃ dvāranāyakaṃ;
```

```
Mahānikaḍḍhikañceva, peḷahāḷaṃ tathāparaṃ.
```

<p rend="hangnum">§14.</p>

```
Ete aññe ca so datvā, bhogagāme narissaro;
```

```
Dāsi ārāmike ceva, attano kira ñātake.
```

<p rend="hangnum">§15.</p>

```
Tathā dvinnaṃ nikāyānaṃ, vihāre mandapaccaye;
```

```
Disvāpi ca sutvā vā, bhogagāme bahū adā.
```

<p rend="hangnum">§16.</p>

```
Bahunā kintuvuttena, nikāyesu’pi tīsu’pi;
```

```
Adā gāmasahassaṃ so, bahuppādaṃ nirākulaṃ.
```

<p rend="hangnum">§17.</p>

```
Anussaranto so tiṇṇaṃ, ratanānaṃ guṇe vare;
```

```
Ekāvaliṃ gahetvāna, akkhamāla makā kira.
```

<p rend="hangnum">§18.</p>

```
Evaṃ sabbappayogehi, so’hu dhammaparāyano;
```

```
Sabbe tamanusikkhantā, hesu dhammakarā narā.
```

<p rend="hangnum">§19.</p>

```
Damiḷo potthakuṭṭhavo, tassa kammakaro tadā;
```

```
Māṭambiyavhaṃ kāresi, padhānagharamabbhutaṃ.
```

<p rend="hangnum">§20.</p>

```
Būkakalle ambavāpiṃ, tantavāyikacāṭikaṃ;
```

```
Gāmaṃ niṭṭhilaveṭṭhiñca, tassā’dā so sadā sakaṃ.
```

<p rend="hangnum">§21.</p>

```
Kappūrapariveṇe ca, kurundapillake tathā;
```

```
Mahārājaghare ceva, pāsāde so’va kārayi.
```

<p rend="hangnum">§22.</p>

```
Aññatthā’dā tayo gāme, vihāresu mahādhano;
```

```
Potthasātavhayo pañño, vihāre jetanāmake.
```

<p rend="hangnum">§23.</p>

```
Senāpatirājanāmaṃ, pariveṇaṃ samāpayi;
```

```
Mahākando ca damiḷo, pariveṇaṃ sanāmakaṃ.
```

<p rend="hangnum">§24.</p>

```
Cullapanthaṃ tathā eko, sehālauparājakaṃ;
```

```
Uparājā sakāresi, saṅghatisso’pi rājino.
```

<p rend="hangnum">§25.</p>

```
Aññesu bahavo āsuṃ, vihāre evamādike;
```

```
Bhassa rañño’ nuvattantā, evaṃ dhammīhi pāṇino.
```

<p rend="hangnum">§26.</p>

```
Pāpaṃ vāpi hi puññaṃ vā,
```

```
Padhānoyaṃ karoti yo;
```

```
Lo ko taṃ taṃ karoteva,
```

```
Taṃ vijaneyya paṇḍito.
```

<p rend="hangnum">§27.</p>

```
Jeṭṭhanāmā <pb ed="M" n="0.0290" /> mahāpuññā, mahesī tassa rājino;
```

```
Jeṭṭhārāmañca kāresi, bhikkhūnīnamupassayaṃ.
```

<p rend="hangnum">§28.</p>

```
Tassā’dāsi ca dve gāme, pakkapāsāṇabhūmiyaṃ;
```

```
Tambuddhaṃ bhelagāmañca, ārāmikasataṃ tathā.
```

<p rend="hangnum">§29.</p>

```
Akā malayarājāpi, dhātugehaṃ mahārahaṃ;
```

```
Maṇḍalagirivihāramhi, cetiyassa mahādhano.
```

<p rend="hangnum">§30.</p>

```
Lohapāsādake so’va, chādesi majjhakūṭakaṃ;
```

```
Bodhitissavihārañca, bodhitasso mahāyaso.
```

<p rend="hangnum">§31.</p>

```
Dīpe maṇḍalikā sabbe, tattha tattha yathābalaṃ;
```

```
Vihāre pariveṇe ca, kārayiṃsu anappake.
```

<p rend="hangnum">§32.</p>

```
Tassa kālo narindassa, puññakammamayo idha;
```

```
Ativitthārabhītena, sabbaso na vicāritaṃ.
```

<p rend="hangnum">§33.</p>

```
Pubbakopi kathāmaggo, ākulo viya bhātime;
```

```
Yathāpadhānaṃ kathitaṃ, hetūnaṃ upalakkhaṇaṃ.
```

<p rend="hangnum">§34.</p>

```
Athāparena kālena, pulatthinagaraṃ gato;
```

```
Vāsaṃ tattheva kappesi, karonto puññasañcayaṃ.
```

<p rend="hangnum">§35.</p>

```
Atekicchiyarogena, samphuṭṭho kālamattano;
```

```
Maraṇassa viditvāna, tamāhuyamahājanaṃ.
```

<p rend="hangnum">§36.</p>

```
Ovaditvāna dhammena, maraṇaṃ so upāgami;
```

```
Mahājano mate tasmiṃ, bāḷhasoko parodiya.
```

<p rend="hangnum">§37.</p>

```
Katvā āḷahaṇe tassa, kiccaṃ sabbamasesato;
```

```
Tassāḷāhaṇabhasmampi, katvā bhesajjamattano.
```

<p rend="hangnum">§38.</p>

```
Rājā bhaṇḍañca taṃ sabbaṃ, sabbañca balavāhanaṃ;
```

```
Sammā ādāya gopetvā, nagaraṃ samupāgami.
```

<p rend="hangnum">§39.</p>

```
Evaṃ soḷasame vasse, rājā āsi divaṅgato;
```

```
Potthakuṭṭhopi damiḷo, rajjaṃ tassa vicārayi.
```

<p rend="hangnum">§40.</p>

```
Uparājaṃ gahetvāna, dāṭhāsivaṃ khipāpayi;
```

```
Cārako vihituṃ sammā, rakkhāvaraṇa mādisi.
```

<p rend="hangnum">§41.</p>

```
Vinā raññā na sakkāti, mediniṃ paribhuñjituṃ;
```

```
Ānetvā dattanāmakaṃ, dhanapiṭṭhappadhānakaṃ.
```

<p rend="hangnum">§42.</p>

```
Uppannaṃ <pb ed="M" n="0.0291" /> rājavaṃsamhi, rajje taṃ abhisiñciya;
```

```
Tassa nāmaṃ ṭhapetvāna, sayaṃ sabbaṃ vicārayi.
```

<p rend="hangnum">§43.</p>

```
Danto so dhanapiṭṭhimhi, vihāraṃ sakanāmakaṃ;
```

```
Kārayitvāna puññāni, aññānipi samācini.
```

<p rend="hangnum">§44.</p>

```
Samakantu so ṭhatvā’va, vassadvaya mahumato;
```

```
Potthakuṭṭho matetasmiṃ, puna aññampi māṇavaṃ.
```

<p rend="hangnum">§45.</p>

```
Hatthadāṭhaṃ samāhūya, uṇhā nagarasambhavaṃ;
```

```
Tampi rajje bhisiñcitvā, yathā pubbaṃ sayaṃvasī.
```

<p rend="hangnum">§46.</p>

```
Kāḷadīghāvikaṃ katvā, padhānagharakaṃ tathā;
```

```
Puññamaññaṃ chamāsehi, so’pi maccuvasaṃ gato.
```

<p rend="hangnum">§47.</p>

```
Evaṃ viditvā bahupaddavāni;
```

```
Dhanāni dhaññāni ca vāhanāni;
```

```
Vihāya rajjesu ratiṃsappaññā;
```

```
Manuññapuññābhiratā bhaveyyuṃ.
```

Sujanappasādasaṃvegatthāya kate mahāvaṃse

Tirājako nāma

Catucattālīsatimo paricchedo.

### Pañcacattālīsatima pariccheda

<p rend="hangnum">§1.</p>

```
Rañño tassaccaye rājā, māṇavammo ahosi so;
```

```
Kiṃ gotto kassa putto ca, kathaṃ rajjamapāpuṇi.
```

<p rend="hangnum">§2.</p>

```
Mahāsammatavaṃsamhi, jāto jātiguṇāvaho;
```

```
Putto kassapanāmassa, thūpārāmassa bhedino.
```

<p rend="hangnum">§3.</p>

```
Dhītā malayarājassa, saṅghanāmassa rājino;
```

```
Taṃ labhitvā vasaṃ dese, uttare līnavuttiko.
```

<p rend="hangnum">§4.</p>

```
Hatthadāṭhanarindena, tasmiṃ attheva dhārite;
```

```
Jambudīpamupāgamma, narasīhaṃ mahīpati.
```

<p rend="hangnum">§5.</p>

```
Gantvā vatvā <pb ed="M" n="0.0292" /> sakaṃ nāmaṃ, sevituṃ tamupakkami;
```

```
Ārādhesi ca sabbehi, payogehi narādhīpaṃ.
```

<p rend="hangnum">§6.</p>

```
Viditvā tassa sohajjaṃ, netvā bhariyamattano;
```

```
Vāsaṃ tattheva kappesi, sevamāno divānisaṃ.
```

<p rend="hangnum">§7.</p>

```
Sopi ārādhito tena, kaṇḍuveṭṭhi naruttamo;
```

```
Sabbaṃ nentova taṃ rajjaṃ, mahābhogamadāpayi.
```

<p rend="hangnum">§8.</p>

```
Tena saṃvāsamanvāya, bhariyā saṅghanāmikā;
```

```
Catasso dhītaro putte, cattāropi vijāyatha.
```

<p rend="hangnum">§9.</p>

```
Athekadivasaṃ rājā, hatthikkhandhavaraṃ gato;
```

```
Sañcaranto yathākāmaṃ, māṇavammena ekato.
```

<p rend="hangnum">§10.</p>

```
Nāḷikeraṃ pivitvāna, tatraṭṭhova pipāsito;
```

```
Māṇavammassa pādāsi, maññanto aññameva taṃ.
```

<p rend="hangnum">§11.</p>

```
So taṃ gahetvā cintesi, sakhaṃ pesa narādhipo;
```

```
Ucchiṭṭhaṃ nāma kiṃ hoti, sattānaṃ paramatthato.
```

<p rend="hangnum">§12.</p>

```
Tasmā yuttaṃ mayāpātu-mīti cintiya taṃ pivi;
```

```
Evaṃ honti mahussāhā, detukāmāhi buddhino.
```

<p rend="hangnum">§13.</p>

```
Rājāpi disvā taṃ bhīto, tassapī tāva sesakaṃ;
```

```
Sayaṃ pivi tathāhoti, kammaṃ puññavataṃ sadā.
```

<p rend="hangnum">§14.</p>

```
Ṭhapesi sakaveseva, tato paṭṭhāya attano;
```

```
Bhojane sayane ceva, parihāre ca vāhane.
```

<p rend="hangnum">§15.</p>

```
Evaṃ tesu vasantesu, yuddhatthāyamupakkami;
```

```
Vallabho narasīhena, narasīho vicintayi.
```

<p rend="hangnum">§16.</p>

```
Ayaṃ kho mama sevāya, rajjaṃ vaṃsa gataṃ sakaṃ;
```

```
Labhissāmīti seveti, rattiṃ diva matandito.
```

<p rend="hangnum">§17.</p>

```
Sace sopi mayā gantvā, yujjhanto maraṇaṃ gato;
```

```
Takkitaṃ tassa mayhañca, sabbaṃ tamaphalaṃ bhave.
```

<p rend="hangnum">§18.</p>

```
Evaṃ cintiyataṃ rājā, nivattetvā sake pure;
```

```
Sayaṃ vallabharājena, kātuṃ saṅgāmamārasi.
```

<p rend="hangnum">§19.</p>

```
Māṇavammopi cintesi, sace’yaṃ mayi jīviti;
```

```
Rājā mīyati yuddhamhi, kiṃ phalaṃ mama jīvite.
```

<p rend="hangnum">§20.</p>

```
Vissāso <pb ed="M" n="0.0293" /> dukkato tena, bhavissati tathāsati;
```

```
Saṅgahesi kimatthaṃ maṃ, samānattena attano.
```

<p rend="hangnum">§21.</p>

```
Tasmā yuttaṃ mayā gantuṃ, sahasaṅgāma maṇḍalaṃ;
```

```
Sukhañhi saddhiṃ tenettha, jīvitaṃ maraṇaṃpi vā.
```

<p rend="hangnum">§22.</p>

```
Evaṃ cintiya sannaddha-balo hatthivaraṃ gato;
```

```
Gantvā dassesi attānaṃ, so taṃ saṅgāma maṇḍale.
```

<p rend="hangnum">§23.</p>

```
Narasīhova taṃ disvā, haṭṭhatuṭṭho samuggiri;
```

```
Saho santhavametasmiṃ, kattabbaṃ me kataṃ iti.
```

<p rend="hangnum">§24.</p>

```
Tato mānassa senā ca, senā cevassarājino;
```

```
Senaṃ vallabharājassa, viddhaṃsesi samāgatā.
```

<p rend="hangnum">§25.</p>

```
Māṇavammopi dassesi, tahiṃ surattamattano;
```

```
Parakkamanto devānaṃ, raṇe nārāyaṇo viya.
```

<p rend="hangnum">§26.</p>

```
Narasītopi santuṭṭho, māṇavammassa vikkame;
```

```
Āliṅgatvā sinehena, tvaṃ kho me jayado iti.
```

<p rend="hangnum">§27.</p>

```
Attano puramāgamma, katvā vijayamaṅgalaṃ;
```

```
Māṇavammassa senāya, kattabbaṃ sabbamācari.
```

<p rend="hangnum">§28.</p>

```
Athevaṃ cintayi rājā, kattabbaṃ me sahāyako;
```

```
Attanā’kāsi sabbañca, anaṇo so mamajjato.
```

<p rend="hangnum">§29.</p>

```
Iṇaṃ mamāpi sodhemi, katvā kattabbamattanā;
```

```
Kattaññū katavedīhi, purisā’tīvadullabhā.
```

<p rend="hangnum">§30.</p>

```
Amacce sannipātetvā, idaṃ vacanamabravi;
```

```
Sahāyassa mametassa, kamme tumhepi sakkhino.
```

<p rend="hangnum">§31.</p>

```
Mayāpi tassa kattabbaṃ, kammaṃ sādhu sukhāvahaṃ;
```

```
Upakāro hi sādhūnaṃ, dhammo pubbopakārino.
```

<p rend="hangnum">§32.</p>

```
Evaṃ vutte amaccā te, paccāhaṃsu mahīpati;
```

```
Yaṃ yamicchati devohi, taṃ taṃ ruccati no iti.
```

<p rend="hangnum">§33.</p>

```
Atha so māṇavammassa, senaṃ datvā savāhanaṃ;
```

```
Sabbopakaraṇañceva, sabbakammakarepi ca.
```

<p rend="hangnum">§34.</p>

```
Gacchāti vatvā taṃ yantaṃ, sahasenāyapekkhiya;
```

```
Paridevittha bhūmindo, vippavutthaṃ’va puttakaṃ.
```

<p rend="hangnum">§35.</p>

```
Māṇavammopi <pb ed="M" n="0.0294" /> āruyha, nāvāyo jaladhītaṭe;
```

```
Na cireneva āgamma, samattikkamma vegasā.
```

<p rend="hangnum">§36.</p>

```
Saha senāya maddantho, laṅkādīpamupavisī;
```

```
Taṃ sutvāna palāyittha, rājā dāṭhopatissako.
```

<p rend="hangnum">§37.</p>

```
Māṇavammo puraṃ gantvā, ahutvāva narādhipo;
```

```
Palātamanubandhittha, padānupadamugato.
```

<p rend="hangnum">§38.</p>

```
Tadā sā damiḷi senā, assosi kira sāmiko;
```

```
Mahārogā’bhibhūtoti, sutvā taṃ sā apakkami.
```

<p rend="hangnum">§39.</p>

```
Sutvā dāṭhopatisso taṃ, samādāya mahābalaṃ;
```

```
Māṇavammaṃ upāgamma, kātumārabhi saṃyudhaṃ.
```

<p rend="hangnum">§40.</p>

```
Māṇavammo ca cintesi, sabbā senā gatā mama;
```

```
Mate mayi samijjheyya, verino me manorathaṃ.
```

<p rend="hangnum">§41.</p>

```
Jambudīpaṃva tasmā’haṃ, gantvā’dāsa balaṃ tato;
```

```
Puna rajjaṃ gahessaṃti, tasmā evamakāsi so.
```

<p rend="hangnum">§42.</p>

```
Gantvā puna’pi disvāna, sahāyaṃ narasīhakaṃ;
```

```
Ārādhahanto nipuṇaṃ, sakkaccaṃ tamupaṭṭhahi.
```

<p rend="hangnum">§43.</p>

```
Yāva rājacatukkaṃso, māṇāmmo tahiṃ vasi;
```

```
Narasīho’tha cintesi, mānatthaddho yasodhano.
```

<p rend="hangnum">§44.</p>

```
Rajjatthaṃ me sahā yo maṃ, sevantoyeva addhago;
```

```
Vuddho hessati taṃ passaṃ, kathaṃ rajjaṃ karomahaṃ.
```

<p rend="hangnum">§45.</p>

```
Imasmiṃ pana vārasmiṃ, pesayitvā balaṃ mama;
```

```
Rajjaṃ taṃ na gahessāmi, ko attho jīvitena me.
```

<p rend="hangnum">§46.</p>

```
Evaṃ cintiya so senaṃ, sannipātiya attano;
```

```
Sannāhetvā yathā yogaṃ, dāpetvāna yathāruciṃ.
```

<p rend="hangnum">§47.</p>

```
Sayameva tamādāya, samuddataṭamāgato;
```

```
Nāvāyo cittarūpāyo, kārayitvā thirā bahū.
```

<p rend="hangnum">§48.</p>

```
Amacce āha ‘‘etena, saddhiṃ gacchatha bho’’iti;
```

```
Nāvaṃ ārohituṃ sabbe, na icchiṃsu tadā janā.
```

<p rend="hangnum">§49.</p>

```
Tadā sīho vicintetvā, sayaṃ hutvā tirohito;
```

```
Attano parihāraṃ so, rājalakkhaṇasammataṃ.
```

<p rend="hangnum">§50.</p>

```
Sabbaṃ <pb ed="M" n="0.0295" /> tasseva datvāna, alaṅkārampi attano;
```

```
Āropetvāna taṃ nāvaṃ, gaccha ṭhatvāna sāgare.
```

<p rend="hangnum">§51.</p>

```
Imaṃ bheriṃca vādehi, koṭṭhanāmanti yojayī;
```

```
So’pi sabbaṃ tathākāsi, rājāno agamā iti.
```

<p rend="hangnum">§52.</p>

```
Āruhiṃsu janā nāvaṃ, ekaṃ katvā narādhipaṃ;
```

```
So taṃ senaṅgamādāya, māṇo gantuṃ samārabhi.
```

<p rend="hangnum">§53.</p>

```
Kevalo’pi samuddo so, ahobhi nagarūpamo;
```

```
Atha so paṭṭanaṃ patvā, otaritvā savāhano.
```

<p rend="hangnum">§54.</p>

```
Vissāmetvā balaṃ tattha, vasaṃ katipaye dine;
```

```
Uttaraṃ desamādāya, katvā hatthagataṃ janaṃ.
```

<p rend="hangnum">§55.</p>

```
Akkhobbhiya mahāseno, nagaraṃ gantumārabhi;
```

```
Potthakuṭṭhopi taṃ sutvā, paccuggañchi mahābalo.
```

<p rend="hangnum">§56.</p>

```
Saṃgacchiṃsu ubho senā, bhinnavelā’va sāgarā;
```

```
Māṇavammo tato hatthi-māruyha gahitāyudho.
```

<p rend="hangnum">§57.</p>

```
Potthakuṭṭhañca rājānaṃ, dvedhā katvā palāpayi;
```

```
Hatthadāṭhaṃ palāyantaṃ, disvā janapadā narā.
```

<p rend="hangnum">§58.</p>

```
Sīsamassa gahetvāna, māṇavammassa dassayuṃ;
```

```
Potthakuṭṭhopalāyitvā, merukandaramāgami.
```

<p rend="hangnum">§59.</p>

```
Tato taṃ sāmiko disvā, sahāyo me ayaṃciraṃ;
```

```
Tasmā na sakkā caḍḍetuṃ, āpade saraṇāgataṃ.
```

<p rend="hangnum">§60.</p>

```
Sāmino ca sahāyassa, niddosohaṃ kathaṃ bhave;
```

```
Iti cintiya pūvaṃ so, savisaṃ khādiyā’mari.
```

<p rend="hangnum">§61.</p>

```
Kuṭṭhakopi ca teneva, khāditvā pūvakaṃ mato;
```

```
Māṇavammassa tassevaṃ, dīpo āsi akaṇṭako.
```

<p rend="hangnum">§62.</p>

```
Māṇavammo tato dīpe, chattaṃ ussāpayi tadā;
```

```
Vārento viya teneva, dukkhaṃ dīpe janassa so.
```

<p rend="hangnum">§63.</p>

```
Puññakammāni so’kāsi, anagghāni bahūni ca;
```

```
Samattho kohi taṃ sabbaṃ, vattuṃ paṭipadaṃ naro.
```

<p rend="hangnum">§64.</p>

```
Kappagāmavhayañceva, tathā sepaṇṇināmakaṃ;
```

```
Padhānarakkhe ca siriṃ, sirīsaṅghādi bodhike.
```

<p rend="hangnum">§65.</p>

```
Pāsādaṃ <pb ed="M" n="0.0296" /> sova kāresi, pasādāvahamuttamo;
```

```
Chādesi lohapāsādaṃ, thūpārāmagharaṃ tathā.
```

<p rend="hangnum">§66.</p>

```
Thūpārāme ca pāsādaṃ katvā’dā paṃsukūlinaṃ;
```

```
Jiṇṇakaṃ paṭisaṅkhāsi chattaṃ cetiyamuddhani;
```

```
Bahavo jiṇṇakāvāse tattheva paṭisaṅkhari.
```

[Ettha māṇavammassa rajjakathāya ūnatā dissati. Ito paṭṭhāya aggabodhissa rajjapaṭibaddhā kathā vira khāyati.]

### Chacattālīsatima pariccheda

<p rend="hangnum">§1.</p>

```
…Vāsaṃ-katvā sulabhapaccayaṃ;
```

```
Dāsi dhammarucinaṃ so, rājinī dīpakampi ca.
```

<p rend="hangnum">§2.</p>

```
Kāretvāna paricchedaṃ, mahānettādi pādikaṃ;
```

```
Tesameva adā koḷu-vāte so devatissakaṃ.
```

<p rend="hangnum">§3.</p>

```
Vahatthale ca so katvā, kadambagonanāmakaṃ;
```

```
Devapāḷimhi katvāna, gīrivhanagaraṃ tathā.
```

<p rend="hangnum">§4.</p>

```
Katvā antarasobbhamhi, devanāmaṃ vihārakaṃ;
```

```
Rājamātikamārāmaṃ, katvā’dā paṃsukūlinaṃ.
```

<p rend="hangnum">§5.</p>

```
Gokaṇṇakavihāre’kā, padhānagharameva ca;
```

```
Jiṇṇagehañca kāresi, vaḍḍhamānakabodhiyā.
```

<p rend="hangnum">§6.</p>

```
Saṅghamittavhaye ceva, aññattha ca mahāyaso;
```

```
Tattha tattha vihāresu, navakammamakārayi.
```

<p rend="hangnum">§7.</p>

```
Chabbīsati sahassāni, suvaṇṇānaṃ samappiya;
```

```
Jiṇṇāni paṭisaṅkhāsi, rājā cetiyapabbate.
```

<p rend="hangnum">§8.</p>

```
Tālavatthuvihārañca, kāretvā paṇṇabhattakaṃ;
```

```
Vihārassa mahāsena-narindavhassa dāpayi.
```

<p rend="hangnum">§9.</p>

```
Goṇḍigāmikavāpiñca, chinnaṃ bandhi yathā purā;
```

```
Dānabhaṇḍañca so sabbaṃ, sabbesaṃ dāsi pāṇinaṃ.
```

<p rend="hangnum">§10.</p>

```
Uposathaṃ <pb ed="M" n="0.0297" /> upavasati, saddhiṃ dīpajanehi so;
```

```
Dhammañca tesaṃ deseti, dātuṃ lokuttaraṃ sukhaṃ.
```

<p rend="hangnum">§11.</p>

```
Kammaṃ sovaggiyaṃ tassa, rajje sabbo samācari;
```

```
Yaṃ karoti mahīpālo, taṃ tassa kurute jano.
```

<p rend="hangnum">§12.</p>

```
Tasmā rājā mahāpañño, dhammameva samācare;
```

```
So nivutthanivutthamhi, ṭhāne hoti mahāyaso.
```

<p rend="hangnum">§13.</p>

```
Sampattaparivāro ca, ante gacchati nibbutiṃ;
```

```
Attatthañca paratthañca, tasmā passeyya buddhimā.
```

<p rend="hangnum">§14.</p>

```
Attanā yadi ekena, vinitena mahājanā;
```

```
Vinayaṃ yanti sabbepi, kotaṃ nāseyya paṇḍito.
```

<p rend="hangnum">§15.</p>

```
Payogo yo hi sattānaṃ, lohadvaya hitāvaho;
```

```
So tena akato natthi, rattandivamatandinā.
```

<p rend="hangnum">§16.</p>

```
Attano so nivatthāni, vatthāni sukhumāni ca;
```

```
Paṃsūkūlikabhikkhūnaṃ, cīvaratthāya dāpayi.
```

<p rend="hangnum">§17.</p>

```
Aṭṭhānaviniyogopi, saṅgaho vā virūpako;
```

```
Sāvajjo paribhogo vā, tassa nāhosi sabbaso.
```

<p rend="hangnum">§18.</p>

```
Ye ye sattā yadā hārā, tesaṃ taṃ taṃ sadāpayi;
```

```
Ye yena sukhī honti, te te tena sukhāpayī.
```

<p rend="hangnum">§19.</p>

```
Evaṃ puññāni katvāna, chabbassāni narādhipo;
```

```
Agamā devarājassa, santikaṃ santiyāvaho.
```

<p rend="hangnum">§20.</p>

```
Atha tassa nujo rājā, kassapo hoti khattiyo;
```

```
Samattho rajjabhārassa, vahituṃ pubbavuttino.
```

<p rend="hangnum">§21.</p>

```
Pitā viya niyaṃ puttaṃ, so saṅgaṇhi mahājanaṃ;
```

```
Dānena peyyavajjena, atthassa cariyāya ca.
```

<p rend="hangnum">§22.</p>

```
Ṭhānantarañca dāpesi, tassa tassa yathārahaṃ;
```

```
Sayaṃ bhuñjittha bhogepi, sabbadukkhavivajjito.
```

<p rend="hangnum">§23.</p>

```
Gīhinañceva bhikkhūnaṃ, brahmaṇānañca khattiyo;
```

```
Vattāpayi sakāvāre, māghātañceva kārayi.
```

<p rend="hangnum">§24.</p>

```
Macchatitthe duve ceva, āvāsaṃ heḷigāmakaṃ;
```

```
Vaṇijjagāmamārāmaṃ, kassapādīgiriṃ tathā.
```

<p rend="hangnum">§25.</p>

```
Tathā <pb ed="M" n="0.0298" /> ambatanavhañca, padhānaghara muttamaṃ; Bhogagāmañca…
```

[Etthakassapassa rajjapaṭibaddhāya kathāya ūnatā dissati.]

<p rend="hangnum">§26.</p>

```
Tesaṃ sabbakaniṭṭhopi, mahindo nāma khattiyo;
```

```
Sampattarajjo nāhosi, rājā rajja dhurandharo.
```

<p rend="hangnum">§27.</p>

```
Tassapi kira nilavho, sahāyo cīrasatthuto;
```

```
Mato pubbeva tasmā, so saranto taṃ na icchitaṃ.
```

<p rend="hangnum">§28.</p>

```
Ahorajjampi dīpamhi, na maññittha sukhāvahaṃ;
```

```
Abhāvena sahāyassa, sahāyā’tīva dullabhā.
```

<p rend="hangnum">§29.</p>

```
Teneva vuttaṃ muninā, dhammā yekeci lokiyā;
```

```
Tathā lokuttarā ceva, dhammā nibbānagāmino.
```

<p rend="hangnum">§30.</p>

```
Kalyāṇamittaṃ āgamma, sabbe te honti pāṇinaṃ;
```

```
Tasmā kalyāṇamittesu, kattabbo’ti sadā daro.
```

<p rend="hangnum">§31.</p>

```
Ādipādova so tasmā, hutvā rajjaṃ vicārayi;
```

```
Pāletuṃyeva dīpamhi, jivanto viya pāṇino.
```

<p rend="hangnum">§32.</p>

```
Kassapassa sabhātussa, puttaṃ so aggabodhikaṃ;
```

```
Ṭhapetvā oparajjamhi, datvā bhogamanappakaṃ.
```

<p rend="hangnum">§33.</p>

```
Desaṃ datvāna pācinaṃ, vasituṃ tattha pesiya;
```

```
Desaṃ dakkhiṇamādāsi, rāja puttassa attano.
```

<p rend="hangnum">§34.</p>

```
Mahāpāḷimhi dānañca, dāpesi dasavāhaṇaṃ;
```

```
Sabbe bhoge same’kāsi, yācanānaṃ saha’ttanā.
```

<p rend="hangnum">§35.</p>

```
Adatvā yācakānaṃ so, nu kiñci paribhuñjati;
```

```
Bhuttaṃ vā satiyā deti, dvi guṇaṃ attabhuttato.
```

<p rend="hangnum">§36.</p>

```
Sakanāmaṃ sakāresi, bhikkhunī na mupassayaṃ;
```

```
Pādānagaragallañca, ārāma mariyādakaṃ.
```

<p rend="hangnum">§37.</p>

```
Mahindataṭamārāmaṃ, sampatta catupaccayaṃ;
```

```
Aññampi bahudhā kāsi, puññaṃ puññaguṇerato.
```

<p rend="hangnum">§38.</p>

```
Tiṇī vassāni kāretvā, rajjameva mahāmati;
```

```
Gavesanto sahāyaṃ’va, devalokamupāgami.
```

<p rend="hangnum">§39.</p>

```
Vasanto <pb ed="M" n="0.0299" /> dakkhiṇe dese, aggabodhi kumārako;
```

```
Kenāpi karaṇīyena, nagaraṃ āgato ahu.
```

<p rend="hangnum">§40.</p>

```
Tasmiṃ tattha vasantamhi, ādipādo mahindako;
```

```
Mato āsi tato tassa, rajjaṃ hatthagataṃ ahu.
```

<p rend="hangnum">§41.</p>

```
So taṃ hatthagataṃ katvā, saṇṭhapetvāna sāsanaṃ;
```

```
Pācina desapatino, aggabodhissa pesayi.
```

<p rend="hangnum">§42.</p>

```
Sa āgantvā ahu rājā, silāmeghoti saññito;
```

```
Oparajje kumārañca, abhisiñcittha bhūpati.
```

<p rend="hangnum">§43.</p>

```
So rājā naṃ niyojetvā, cintā bhāraṃ vimuñciya;
```

```
Bhoge bhuñjatha tumheti, sayaṃ rajjaṃ vicārayi.
```

<p rend="hangnum">§44.</p>

```
Yathāyogaṃ janassesa-kāsi niggahasaṃgahe;
```

```
Dese ubbinayaṃ sabbaṃ, maggaṃ pāpesi cakkhumā.
```

<p rend="hangnum">§45.</p>

```
Evaṃ tesu vasantesu, otāraṃ pāpakammino;
```

```
Na labhantā vicintesuṃ, bhinditabbā ime iti.
```

<p rend="hangnum">§46.</p>

```
Rājānamupasaṅkamma, avocuṃ pisunaṃ raho;
```

```
Tuvaṃ rājāsi nāmena, rājā añño sabhāvaho.
```

<p rend="hangnum">§47.</p>

```
Uparājā ayaṃ rajjaṃ, gaṇhissati mahājanaṃ;
```

```
Saṅgayha na cireneva, hoti rājā na saṃsayo.
```

<p rend="hangnum">§48.</p>

```
Taṃ sutvāna mahīpālo, paribhijji kumārake;
```

```
Kumāropi vidhitvā taṃ, coro hutvāna rājindo.
```

<p rend="hangnum">§49.</p>

```
Palāyitvā sakaṃ desaṃ, saṅgaṇhitvā tahiṃ jane;
```

```
Mahantaṃ balamādāya, kātuṃ saṅgāma mārabhi.
```

<p rend="hangnum">§50.</p>

```
Kadalyādinivātamhi, saṅgāmo bhiṃsano ahu;
```

```
Gato tattha parājitvā, kumāro malayaṃ vaso.
```

<p rend="hangnum">§51.</p>

```
Tato rājā kataññū so, upakāraṃ sabhātuno;
```

```
Cintetvā rajjadānādiṃ, paridevittha pākaṭaṃ.
```

<p rend="hangnum">§52.</p>

```
Kumāropi ca taṃ sutvā, ahosi muducittako;
```

```
Evaṃ te aññamaññassa, siniddhantaṃ pakāsayuṃ.
```

<p rend="hangnum">§53.</p>

```
Rājā gantvā sayaṃyeva, malayaṃ ekako vaṃso;
```

```
Kumāraṃ taṃ samādāya, āgamittha sakaṃ puraṃ.
```

<p rend="hangnum">§54.</p>

```
Hoti <pb ed="M" n="0.0300" /> nissaṃsayaṃ [evaṃpi citto] atīva so;
```

```
Vivāhaṃ tena kāresi, dhītaraṃ saṅghanāmikaṃ.
```

<p rend="hangnum">§55.</p>

```
Tāya saddhiṃ vasanto so, vissattho tena rājinā;
```

```
Pahāraṃ tāya pādāsi, duṭṭho dosamhi kismiṃci.
```

<p rend="hangnum">§56.</p>

```
Pitaraṃ sā upāgamma, karuṇaṃ roditampati;
```

```
Akāraṇe maṃ māreti, dinno vo sāmiko iti.
```

<p rend="hangnum">§57.</p>

```
Sopi taṃ sutamatteva, dukkataṃ vata me iti;
```

```
Pabbājesi lahuṃ gantvā, bhikkhūnī na mupassayaṃ.
```

<p rend="hangnum">§58.</p>

```
Aggabodhisanāmotha, tassā mātula puttako;
```

```
Sucireneva kālena, tassaṃ sā rattamānaso.
```

<p rend="hangnum">§59.</p>

```
Kālo’yanti viditvāna, tamādāya palāyituṃ;
```

```
Aññato taṃ gahetvāna, gato ekova rohaṇaṃ.
```

<p rend="hangnum">§60.</p>

```
Aggabodhiṃ narindo so, aggabodhi namādiya;
```

```
Aggabodhiṃ nihantuṃ taṃ, rohaṇaṃ tamupāvīsi.
```

<p rend="hangnum">§61.</p>

```
Aggabodhi nisedhetvā, aggabodhiṃ sabhātaraṃ;
```

```
Apare pabbate hantu-maggabodhiṃ sayaṃ gato.
```

<p rend="hangnum">§62.</p>

```
Kasiṇaṃ rohaṇaṃ hattha-gataṃ katvā mahā balo;
```

```
Yujjhitvā tena taṃ gaṇhi, bhariyaṃ saṅghamattano.
```

<p rend="hangnum">§63.</p>

```
Tato paṭṭhāya sukhitā, samaggā te tayo janā;
```

```
Vissaṭṭhā aññamaññesu, vihariṃsu yathāruciṃ.
```

<p rend="hangnum">§64.</p>

```
Vāpāraniṃ akārāmaṃ, tathā māṇaggabodhikaṃ;
```

```
Sabhattuddesabhogañca, vihāre atiyuttare.
```

<p rend="hangnum">§65.</p>

```
Hatthi kucchivihāre ca, vihāre puna piṭṭhike;
```

```
Mahādīpariveṇe ca, pāsāde vāhadīpake.
```

<p rend="hangnum">§66.</p>

```
Thūpārāmamhi gehassa, dvāre ca parijiṇṇake;
```

```
Kāsi pākatikaṃ tattha, thambhe ca parivattayi.
```

<p rend="hangnum">§67.</p>

```
Evaṃ katvāna puññāni, puññāni ca yathābalaṃ;
```

```
Cattālīsatime vasse, yathākamma mupāgami.
```

<p rend="hangnum">§68.</p>

```
Athoparājā rājā’si, aggabodhi sirīdharo;
```

```
Tanayo so mahindassa, ādipādassa dhīmato.
```

<p rend="hangnum">§69.</p>

```
Sāsanampi <pb ed="M" n="0.0301" /> ca lokañca, saṅgaṇittha yathārahaṃ;
```

```
Oparajje’bhisiñcattha, mahindaṃ puttamattano.
```

<p rend="hangnum">§70.</p>

```
Mahābodhissa kāresi, gharaṃ jiṇṇaṃ navaṃ thiraṃ;
```

```
Ārāme dve ca kāresi, kaḷandaṃ mallavātakaṃ.
```

<p rend="hangnum">§71.</p>

```
Dhammakammehi sakkaccaṃ, sodhesi jinasāsanaṃ;
```

```
Vinicchananto dhammena, chindi kūṭaṭṭakārake.
```

<p rend="hangnum">§72.</p>

```
Bhesajjañca gilānānaṃ, maṅgalaṃ cāvamaṅgalaṃ;
```

```
Laṅkādīpamhi sakale, sayameva vicārayī.
```

<p rend="hangnum">§73.</p>

```
Salākabhattaṃ dāpesi, nikāyattaya vāsinaṃ;
```

```
Bhojanaṃ paṃsukūlīnaṃ, attayoggaṃ mahārahaṃ.
```

<p rend="hangnum">§74.</p>

```
Evamādīni katvāna, puññāni sasayaṃ vasī;
```

```
Cuto’si chahi vassehi, pulatthinagare vasaṃ.
```

<p rend="hangnum">§75.</p>

```
Tato pubbeva tassāsi, putto so yuvarājako;
```

```
Mato kira tato rajjaṃ, aputtaṃ taṃ tadā ahu.
```

<p rend="hangnum">§76.</p>

```
Putto mahindo nāmā’si, silā meghassa rājino;
```

```
Rajjayoggo mahāpuñño, lokasaṅgaṇha nakkhamo.
```

<p rend="hangnum">§77.</p>

```
Tassa jātadineyeva, rājā nakkhattapāṭhake;
```

```
Pucchitvā rajjayoggoti, sutvā tehi viyākataṃ.
```

<p rend="hangnum">§78.</p>

```
Datvā tesaṃ dhanaṃ sādhu, pavattiṃ taṃ nigūhayi;
```

```
Atha naṃ so vayappattaṃ, katvā senāpatiṃsakaṃ.
```

<p rend="hangnum">§79.</p>

```
Rajjaṃ vasseva katvāna, sabbaṃ hatthe sayaṃvasī;
```

```
So dhammena vicāresi, rāja kiccaṃ mahāmati.
```

<p rend="hangnum">§80.</p>

```
Matepi tasmiṃ tasmā so, aggabodhābhidhānino;
```

```
Senāpaccaṃ na gaṇhittha, nayaññū tassa hatthako.
```

<p rend="hangnum">§81.</p>

```
Tadā kenaci gantvā so, karaṇīyena rājino;
```

```
Samuddatīre vasati, mahātitthamhi paṭṭane.
```

<p rend="hangnum">§82.</p>

```
Sutvā so cūḷapituno, maraṇaṃ vegasā’gamā;
```

```
Corā rajjaṃ gahetvāna, nāseyyuṃ nagaraṃ iti.
```

<p rend="hangnum">§83.</p>

```
Tato uttaradesamhi, maṇḍalīkā saraṭṭhiyā;
```

```
Acchinditvāna taṃ desaṃ, chinnarājakaraṃ karuṃ.
```

<p rend="hangnum">§84.</p>

```
So <pb ed="M" n="0.0302" /> taṃ sutvā mahāseno, gantvā uttaradesakaṃ;
```

```
Sabbe nimmathayitvāna, maṇḍalī kesaraṭṭhiye.
```

<p rend="hangnum">§85.</p>

```
Gantvā rañño mataṭhānaṃ, disvā deviṃ parodiya;
```

```
Assāsetvā yathākālaṃ, idaṃ vacanamabravi.
```

<p rend="hangnum">§86.</p>

```
Mācintesi mahādevī, mato me sāmiko iti;
```

```
Rakkhissāmi ahaṃ dīpaṃ, tumhe rajjaṃ karissatha.
```

<p rend="hangnum">§87.</p>

```
Tuṇhibhūtā’dhivāsetvā, piyasā pāpabuddhikā;
```

```
Raho yojayī taṃ hantuṃ, vatthukāmā yathāruciṃ.
```

<p rend="hangnum">§88.</p>

```
Senāpati taṃ ñatvāna, tassā’rakkhaṃ vidhāya so;
```

```
Taṃ pakkhiyehi yujjhitvā, palāpesi mahājanaṃ.
```

<p rend="hangnum">§89.</p>

```
Tato deviṃ sabandhetvā, pakkhipitvāna yānake;
```

```
Ādāya taṃ puraṃ gantvā, rajjaṃ gaṇhi sasādhanaṃ.
```

<p rend="hangnum">§90.</p>

```
Atthi dappuḷa nāmo’pi,
```

```
Silā meghassa rājino;
```

```
Bhāgineyyo mahāseno,
```

```
Ādipādo mahā dhano.
```

<p rend="hangnum">§91.</p>

```
So senaṃ sannipātetvā, vasanto kāḷavāpiyaṃ;
```

```
Kātuṃ saṅgāma māgañchi, saṅgagāmappadesakaṃ.
```

<p rend="hangnum">§92.</p>

```
Senāpati pavattiṃ taṃ, sutvā sampannavāhano;
```

```
Deviñca taṃ samādāya, agamā tattha sajjukaṃ.
```

<p rend="hangnum">§93.</p>

```
Tesaṃ tatthasi saṅgāmo, ubhinnaṃ lomahaṃsano;
```

```
Ādipādo tadāsenaṃ, ohīyantaṃ samekkhiya.
```

<p rend="hangnum">§94.</p>

```
Palāyitvā āruhittha, acchaselaṃ savāhano;
```

```
Palāpetvāna taṃ tattha, senāpati sukhaṃ vasi.
```

<p rend="hangnum">§95.</p>

```
Suññaṃti nagaraṃ sutvā, maṇḍalīkāpi uttare;
```

```
Dese sabbe samāgamma, aggahesuṃ puraṃ tadā.
```

<p rend="hangnum">§96.</p>

```
So hi te paṭibāhesi, sūro dhīraparakkamo;
```

```
Athāgamma puraṃ rajjaṃ, vicāresi yathānayaṃ.
```

<p rend="hangnum">§97.</p>

```
Bhikkhusaṅghassa lokassa, macchānaṃ migapakkhinaṃ;
```

```
Ñātīnaṃ balakāyassa, kattabbaṃ sabbamācari.
```

<p rend="hangnum">§98.</p>

```
Pacchā <pb ed="M" n="0.0303" /> anu balappatto, dappulo malayaṃ gato;
```

```
Bhāgineyyo duve ceva, pakkositvāna rohaṇā.
```

<p rend="hangnum">§99.</p>

```
Raṭṭhe janapade sabbe, ādāya bahuvāhano;
```

```
Rattiyaṃ puramāgamma, samuddo viya otthari.
```

<p rend="hangnum">§100.</p>

```
Balakāyo puraṃ rundhi, ugghosento samantato;
```

```
Hesitena turaṅgānaṃ, koñcanāde nadantinaṃ.
```

<p rend="hangnum">§101.</p>

```
Tāḷāvacara saddānaṃ, kāhaḷānaṃ ravena ca;
```

```
Gajjitena bhaṭānañca, ākāsaṃ na tadā phali.
```

<p rend="hangnum">§102.</p>

```
Tadā senāpati disvā, mahāsenaṃ pamodiya;
```

```
Ārocesi avattiṃ taṃ, balakāyassa attano.
```

<p rend="hangnum">§103.</p>

```
Rājaputtā tayo ete, mahantaṃ balamādiya;
```

```
Nagaraṃ no’parundhiṃsu, kintu kattabba mettha vo.
```

<p rend="hangnum">§104.</p>

```
Evaṃ vuttā tamāhaṃsu, sūrā tassa raṇatthino;
```

```
Devāsevā dineyeva, sevakānaṃ na jīvitaṃ.
```

<p rend="hangnum">§105.</p>

```
Evaṃ bhūte sace kāle, ohīnā jīvibhatthino;
```

```
Posesi sāmi kiṃ kāla-mettakaṃ no yathā sukhaṃ.
```

<p rend="hangnum">§106.</p>

```
Vutte evaṃ saussāho, balaṃ sajjiya rattiyaṃ;
```

```
Uggate aruṇe hatthi-māruyha katakammakaṃ.
```

<p rend="hangnum">§107.</p>

```
Dvārene’kena nikkhamma, patanto asanī viya;
```

```
Saddhiṃ yo dhasahassehi, saṅgāmaṃ kāsi dussahaṃ.
```

<p rend="hangnum">§108.</p>

```
Balaṃ taṃ ādipādassa, nipphoṭetvā tato tato;
```

```
Sannipātiya ekajjhaṃ, niyattiṃ sampavedayi.
```

<p rend="hangnum">§109.</p>

```
Hatāvasese ādāya, ādipādopi dappuḷo;
```

```
Pubbaṇheva parājitvā, palāyitvā’ga rohaṇaṃ.
```

<p rend="hangnum">§110.</p>

```
Rājaputte duve ceva, rohaṇamhā tadā gate;
```

```
Jīvaggāhaṃ sagāhetvā, te ādāya puraṃ gato.
```

<p rend="hangnum">§111.</p>

```
Evaṃ pattajayo sūro, dīpe jāte nirākule;
```

```
Pācinadesaṃ sādhetuṃ, pesayittha savāhane.
```

<p rend="hangnum">§112.</p>

```
Tepi gantvāna desaṃ taṃ, uttaraṃ desameva ca;
```

```
Sādhayitvā’cireneva, saṅgahesuṃ mahābalaṃ.
```

<p rend="hangnum">§113.</p>

```
Rājāpi <pb ed="M" n="0.0304" /> taṃ mahādeviṃ, bhariyaṃ kāsi attano;
```

```
Pariccattuñca māretuṃ, na sakkāyanti cintiya.
```

<p rend="hangnum">§114.</p>

```
Tesaṃ saṃvāsamanvāya, gabbho āsi patiṭṭhito;
```

```
Puttaṃ vijāyi sādhañña-puññalakkhaṇasaññuttaṃ.
```

<p rend="hangnum">§115.</p>

```
Rañño sā’tipiyā āsi, tato paṭṭhāya sopi kho;
```

```
Puttassa tassa pādāsi, oparajjaṃ sabhogiyaṃ.
```

<p rend="hangnum">§116.</p>

```
Ṭhitā pācinadesamhi, ādipādā nisammataṃ;
```

```
Vinā so’yanti amhākaṃ, ubho hutvāna ekato.
```

<p rend="hangnum">§117.</p>

```
Dvīsu passesu senañca, samādāya mahādhanaṃ;
```

```
Sandhiṃbhātaramāhūya, katvārohaṇa desato.
```

<p rend="hangnum">§118.</p>

```
Gaṅgātīramhi vāsaṃ te, kappayiṃsu mahabbalā;
```

```
Rājā sabbaṃ nisamme’taṃ, maṇḍalīke tahiṃ tahiṃ.
```

<p rend="hangnum">§119.</p>

```
Ārādhetvā gahetvāna, duṭṭhe māriya kecana;
```

```
Rakkhaṃ datvāna nagare, kattabbaṃ sādhuyojiya.
```

<p rend="hangnum">§120.</p>

```
Mahāsenaṅgamādāya, mahesiñca tamādiya;
```

```
Khandhāvāraṃ niveseti, mahummāramhi gāmake.
```

<p rend="hangnum">§121.</p>

```
Tassāgamanamaññāya, ādipādāpi te tayo;
```

```
Koviḷāravhaye gāme, mahāyuddhaṃ pavattayuṃ.
```

<p rend="hangnum">§122.</p>

```
Atha rājā mahāseno, samugghātesi taṃ balaṃ;
```

```
Dappuḷo so palāyittha, ādi pādā duve hatā.
```

<p rend="hangnum">§123.</p>

```
Tatthāpi laddhavijayo, puramāgammabhūmipo;
```

```
Rājakiccaṃ vicāresi, mahādānaṃ pavattayi.
```

<p rend="hangnum">§124.</p>

```
Mahābodhi dumindassa, mahācetittayassa ca;
```

```
Dhātūnampi ca sakkaccaṃ, mahāpūjāmakārayī.
```

<p rend="hangnum">§125.</p>

```
Rohaṇaṃ samupāgamma, dappuḷo so tamāgato;
```

```
Balaṃ sampaṭipādesi, yujjhituṃ puna rājinā.
```

<p rend="hangnum">§126.</p>

```
Rājā so puttanattānaṃ, desaṃ kātuṃ nirākulaṃ;
```

```
Thūpārāmamhi sabbepi, sannipātiya bhikkhavo.
```

<p rend="hangnum">§127.</p>

```
Aññepi ca mahāpaññe, yuttā yuttivisārade;
```

```
Rājadhammesu sabbesu, nipuṇo nayakovido.
```

<p rend="hangnum">§128.</p>

```
Ārocetvā <pb ed="M" n="0.0305" /> pavattiṃ taṃ, tehi sammā pakāsito;
```

```
Caturaṅgamahāseno, sabbūpakaraṇānugo.
```

<p rend="hangnum">§129.</p>

```
Dīpe sabbattha yojetvā, kattabbaṃ nagarepi ca;
```

```
Nikkhanto na cireneva, agamā mārapabbataṃ.
```

<p rend="hangnum">§130.</p>

```
Sammadditvāna taṃ desaṃ, khippaṃ pabbatamāruhī;
```

```
Taṃ disvā rohaṇe sabbe, bhītā taṃ vasamāgamuṃ.
```

<p rend="hangnum">§131.</p>

```
Tato sandhiṃ karitvāna, dappuḷena sadappako;
```

```
Hatthī asse ca maṇayo, gahetvā tassa hatthato.
```

<p rend="hangnum">§132.</p>

```
Gāḷhagaṅgañca katvāna, sīmaṃ rohaṇabhoginaṃ;
```

```
Oragaṅgaṃ samādāya, rājabhogamakārayi.
```

<p rend="hangnum">§133.</p>

```
Dīpamevaṃ mahātejo, katvā vigatakaṇṭakaṃ;
```

```
Ekātapatto āgamma, puraṃ vasi yathāsukhaṃ.
```

<p rend="hangnum">§134.</p>

```
Pariveṇaṃ sakāresi, rājā dāmavihārakaṃ;
```

```
Tathā sanniratitthañca, pulatthinagare vibhū.
```

<p rend="hangnum">§135.</p>

```
Mahālekhañca kāresi, pariveṇamabhayā cale;
```

```
Tathā ratanapāsādaṃ, tatheva sumanoharaṃ.
```

<p rend="hangnum">§136.</p>

```
Anekabhūmaṃ kāretvā, vejayantamivāparaṃ;
```

```
Tathā satasahassehi, tīhi ceva mahādhano.
```

<p rend="hangnum">§137.</p>

```
Jambonadatuvaṇṇassa, sahassehi ca saṭṭhihi;
```

```
Bimbaṃ satthussa kāretvā, nagghaṃ cūḷāmaṇiyutaṃ.
```

<p rend="hangnum">§138.</p>

```
Pūjaṃ sabbopahārena, kāretvāna mahārahaṃ;
```

```
Pāsādamahane sabbaṃ, rajjaṃ ossajji attano.
```

<p rend="hangnum">§139.</p>

```
Bodhisattañca kāretvā, rājānaṃ sumanoharaṃ;
```

```
Saṇṭhapitthasilā meghe, cāruṃ bhikkhūnupassaye.
```

<p rend="hangnum">§140.</p>

```
Thūpārāmamhi thupassa, kāsi sovaṇṇakañcukaṃ;
```

```
Paṭṭaṃ katvā vicitatthaṃ, rajataṃ antarantarā.
```

<p rend="hangnum">§141.</p>

```
Tasmiṃyeva ca pāsādaṃ, parijiṇṇaṃ sakārayi;
```

```
Abhidhammaṃ kathāpesi, kārāpetvā mahāmahaṃ.
```

<p rend="hangnum">§142.</p>

```
Mahātherena satimā, hemasālinivāsinā;
```

```
Tattha pokkharaṇiñcassa, paribhogāya kārayi.
```

<p rend="hangnum">§143.</p>

```
Jiṇṇe <pb ed="M" n="0.0306" /> devakūle katvā, bahuke tattha tattha so;
```

```
Devānaṃ paṭimāyo ca, kārayittha mahārahā.
```

<p rend="hangnum">§144.</p>

```
Brāhmaṇānañca datvāna, paccagghaṃ rājabhojanaṃ;
```

```
Pāyesi khīraṃ sovaṇṇa-taṭṭakehi sasakkharaṃ.
```

<p rend="hangnum">§145.</p>

```
Usabhe paṅgulānañca, jīvikañca sadāpayī;
```

```
Damiḷānantu pādāsi, asse goṇe agaṇhataṃ.
```

<p rend="hangnum">§146.</p>

```
Anāthā ye salajjā ca, te ca saṅgaṇhi so raho;
```

```
Asaṃgahito dīpamhi, natthi tena yathārahaṃ.
```

<p rend="hangnum">§147.</p>

```
Dātabboti kathaṃ gunna-mahāro so vicintiya;
```

```
Sasse khīragate’dāsi, tesaṃ khettasahassake.
```

<p rend="hangnum">§148.</p>

```
Kāḷavāpimhi so vāri-sampātaṃ kārayi thiraṃ;
```

```
Puññamevaṃ vidhaṃ tassa, appameyyaṃ bahuṃ kira.
```

<p rend="hangnum">§149.</p>

```
Tassa putto tadā āsi, yuvarājā divaṅgato;
```

```
Jāto senāpati kāle, aparo atthi dārako.
```

<p rend="hangnum">§150.</p>

```
Taṃ rājā rājaputtehi, bhīto rājāraho iti;
```

```
Māretuṃ taṃ na sakkonti, vaḍḍhapesi yathā tathā.
```

<p rend="hangnum">§151.</p>

```
Arīhi nagare ruddhe, pitaraṃ so kirekadā;
```

```
Upasaṅkamma yācittha, saṅgamāvacaraṃ gajaṃ.
```

<p rend="hangnum">§152.</p>

```
So dāpesi mahānāgaṃ, ghoraṃ mārakarūpamaṃ;
```

```
Katahatthaṃ balañceva, sabbāyudha visāradaṃ.
```

<p rend="hangnum">§153.</p>

```
Kāloyamīti mantvā so, bandhitvā churikaṃ tadā;
```

```
Kuñjaraṃ varamāruyha, nikkhamma nagarā bahi.
```

<p rend="hangnum">§154.</p>

```
Viddhaṃsetvā balaṃ sabbaṃ, dujjayaṃ jayamaggahī;
```

```
Rājā disvā pasanno taṃ, senāpaccañca tassa’dā.
```

<p rend="hangnum">§155.</p>

```
Esova kira gantvāna, sabalo desamuttaraṃ;
```

```
Palāpesi sasenaṃ taṃ, ādipādañca dappulaṃ.
```

<p rend="hangnum">§156.</p>

```
Baddhavero tato’hosi, dappuḷo tamhi sādhukaṃ;
```

```
Mahāummārayuddhamhi, disvā tamatīkodhavā.
```

<p rend="hangnum">§157.</p>

```
Sīghaṃ pesesi taṃ hantuṃ, hatthimāruḷhamattanā;
```

```
Ovijjhiya palāpesi, tamesa sakadantīnā.
```

<p rend="hangnum">§158.</p>

```
Disvā <pb ed="M" n="0.0307" /> tamatisantuṭṭho, aññesañca abhāvato;
```

```
Rajjayoge adā tassa, uparājattamattano.
```

<p rend="hangnum">§159.</p>

```
Evaṃ vīsati vassāni, dīpametaṃ subhuñjiya;
```

```
Vipākaṃ puññakammassa, bhuñjituñca divaṅgato.
```

<p rend="hangnum">§160.</p>

```
Evaṃ anekehi nayehi thaddhā;
```

```
Janassa dukkhehi virūpakehi;
```

```
Bhogā vinassanti khaṇe na sabbe;
```

```
Aho tahiṃyeva ramanti bālā.
```

Sujanappasādasaṃvegatthāya kate mahāvaṃse

Cha rājako nāma

Chacattālīsatimo paricchedo.

### Sattacattālīsatima pariccheda

#### Pañcarājako

<p rend="hangnum">§1.</p>

```
Accaye <pb ed="M" n="0.0307" /> pituno rājā, uparājā ahosi so;
```

```
Samattho sakkumittānaṃ, kātuṃ niggaha saṃgahe.
```

<p rend="hangnum">§2.</p>

```
Senā nāmasi sappaññā, mahesī tassa rājino;
```

```
Khuddaputtā pīyā’tīva, rañño kalyāṇadassanā.
```

<p rend="hangnum">§3.</p>

```
Adāsi yuvarājattaṃ, jeṭṭhaputtassa attano;
```

```
Ādipāde’parekāsi, rājinīpi ca dhītaro.
```

<p rend="hangnum">§4.</p>

```
Datvā ṭhānantaraṃ rājā, tesaṃ tesaṃ yathārahaṃ;
```

```
Janaṃ saṅgahavatthūhi, saṅgahesi catūhipi.
```

<p rend="hangnum">§5.</p>

```
Atha kenāpi so gantvā, hetunā maṇihīrakaṃ;
```

```
Vasanto kira assosi, paccanto kupito iti.
```

<p rend="hangnum">§6.</p>

```
Tato senāpatiñceva, jeṭṭhaputtañca attano;
```

```
Gantvā sādhetha taṃ desa-mīti pesesi sajjukaṃ.
```

<p rend="hangnum">§7.</p>

```
Tesu tatthopayātesu, pisunā bhedacintakā;
```

```
Vatvā yaṃkiñci bhindiṃsu, te ubhopi narādhipe.
```

<p rend="hangnum">§8.</p>

```
Tato <pb ed="M" n="0.0308" /> dve verino hutvā, desaṃ gaṇhitumārabhuṃ;
```

```
Rājā sutvā khaṇeneva, duratissa mupāgami.
```

<p rend="hangnum">§9.</p>

```
Te ubho tattha ghātetvā, tesaṃ sabbaṃ samādiya;
```

```
Hantvā taṃ pakkhiye sabbe, puḷatthinagaraṃ gami.
```

<p rend="hangnum">§10.</p>

```
Tadā rohaṇadesamhi, bhogādhipatino suto;
```

```
Dāṭhāsivādipādassa, mahindo nāma khattiyo.
```

<p rend="hangnum">§11.</p>

```
Pituno so’parijjhitvā, rañño santikamāgamā;
```

```
Disvā rājāpi santuṭṭho, taṃ saṅgaṇhi yathārahaṃ.
```

<p rend="hangnum">§12.</p>

```
Tena mettiṃ thiraṃ kātuṃ, dhītaraṃ deva nāmikaṃ;
```

```
Tassa datvāna pāhesi, balaṃ rohaṇamevaso.
```

<p rend="hangnum">§13.</p>

```
So gantvā rājasenāya, maddāpetvāna rohaṇaṃ;
```

```
Jambudīpaṃ palāpetvā, pitaraṃ rohaṇaṃ labhi.
```

<p rend="hangnum">§14.</p>

```
Mahāvihāre kāresi, salākaggaṃ thiraṃ subhaṃ;
```

```
Kholakkhiyamunindassa, parihārāya dāpayi.
```

<p rend="hangnum">§15.</p>

```
Mahānāmavhayaṃ gāmaṃ, pūjayitvā yathābalaṃ;
```

```
Vaḍḍhamānadumindassa, jiṇṇaṃ gehañca kāriya.
```

<p rend="hangnum">§16.</p>

```
Rukkhaṇatthāya tassā;dā, koṭṭhāgāmaṃ bahudayaṃ;
```

```
Nīlārāmassa pādāsi, kāḷussaṃ nāma gāmakaṃ.
```

<p rend="hangnum">§17.</p>

```
Loharūpassa pādāsi, ārāmassa ca gāmakaṃ;
```

```
Jiṇṇañca paṭisaṅkhāsi, paṭimāyo ca kārayi.
```

<p rend="hangnum">§18.</p>

```
Pāsāde cetiyo ceva, vihāre ca anappake;
```

```
Puḷatthinagare’kāsi, vejjasālaṃ mahādayo.
```

<p rend="hangnum">§19.</p>

```
Tathā paṇḍā viyañceva, bhogagāmasamāyutaṃ;
```

```
Piṭṭhasappinamandhānaṃ, sālāyo ca tahiṃ tahiṃ.
```

<p rend="hangnum">§20.</p>

```
Potthakesu likhāpetvā, aṭṭe sammā vinicchite;
```

```
Rājagehe ṭhapāpesi, ukkoṭanabhayena so.
```

<p rend="hangnum">§21.</p>

```
Nāgavaḍḍhananāmassa, bhogagāme bahū adā;
```

```
Lekhe’pubbe na vāretvā, pāletvā pubbasāsanaṃ.
```

<p rend="hangnum">§22.</p>

```
Pitarā <pb ed="M" n="0.0309" /> ca mahādānaṃ, puññamaññampi vā kataṃ;
```

```
Sabbaṃ tamavināsetvā, niccaṃ so rakkhi sādaro.
```

<p rend="hangnum">§23.</p>

```
Mahesī ca mahārañño, puññāni bahukārayi;
```

```
Kaṇṭakaṃ cetiyaṃ kāsi, devī cetiyapabbate.
```

<p rend="hangnum">§24.</p>

```
Kāretvā jayasenañca, pabbataṃ gāmikassadā;
```

```
Bhikkhusaṅghassa sā gāmaṃ, mahummārañca tassa dā.
```

<p rend="hangnum">§25.</p>

```
Silāmeghavhayaṃ katvā, bhikkhunīnamupassayaṃ;
```

```
Silāmeghavhaye dāsi, bhikkhunīnañca paccaye.
```

<p rend="hangnum">§26.</p>

```
Gāmāye’suṃ purākītā, vihāro tattha sādhanaṃ;
```

```
Datvā te me cayitvāna, vihārasseva dāpayi.
```

<p rend="hangnum">§27.</p>

```
Chādayitvā mahārukkhe, sabbe cetiyapabbate;
```

```
Nānārāge dhaje ceva, paṭākāyo ca pūjayi.
```

<p rend="hangnum">§28.</p>

```
Pubbārāmakabhāgampi, pāsādaṃ paṭisaṅkhari;
```

```
Ussānaviṭṭhiṃ dubbhogaṃ, subhogaṃ tassa kārayi.
```

<p rend="hangnum">§29.</p>

```
Vihāraṃ giribhaṇḍañca, naṭṭhaṃ pākatikaṃ kari;
```

```
Bhogagāme ca dāpesi, bhikkhūnaṃ tannivāsinaṃ.
```

<p rend="hangnum">§30.</p>

```
Ambuyyānamhi āvāsaṃ, katvā dappuḷapabbataṃ;
```

```
Bhikkhūnaṃ tisatassā’dā, sampannacatupaccayaṃ.
```

<p rend="hangnum">§31.</p>

```
Kāretvā nīlagallañca, ārāmaṃ so manoramaṃ;
```

```
Dakavāraṃ bahuppādaṃ, tassa dāpesi kāriya.
```

<p rend="hangnum">§32.</p>

```
Arikāri vihāre ca, paṭisaṅkhāsi jiṇṇakaṃ;
```

```
Salākaggañca pāsādaṃ, apubbaṃyeva kārayi.
```

<p rend="hangnum">§33.</p>

```
Vāhadīpe sakāresi, senaggabodhipabbataṃ;
```

```
Dhammaṃ tīsu nikāyesu, vācayittha bahussute.
```

<p rend="hangnum">§34.</p>

```
Gaṇhāpesi ca bhikkhūnaṃ, ayopattesu gaṇṭhike;
```

```
Puññanti vuttaṃ sabbaṃ so, na kiñci parivajjayi.
```

<p rend="hangnum">§35.</p>

```
Kulīnānamanāthānaṃ, itthīnaṃ’dā piḷandhanaṃ;
```

```
Bhojanaṃ bhojanatthīnaṃ, bahu so dāsi rattiyaṃ.
```

<p rend="hangnum">§36.</p>

```
Gunnaṃ sassāni pādāsi, kākādīnañca bhattakaṃ;
```

```
Taṇḍulañca kumārānaṃ, madhuphāṇitasaṃyuttaṃ.
```

<p rend="hangnum">§37.</p>

```
Evaṃ <pb ed="M" n="0.0310" /> puññāni katvāna, narindo so sapāriso;
```

```
Bhutvā pañcasu vassesu, mediniṃ sampariccaji.
```

<p rend="hangnum">§38.</p>

```
Tato tassa suto āsi, sīhaḷānaṃ rathesato;
```

```
Sabbarūpaguṇopeto, mahindo nāma khattiyo.
```

<p rend="hangnum">§39.</p>

```
So dhammikasīlāmegho, iccāsi dharaṇītale;
```

```
Dhammadīpo dhammadhajo, suddhadhammaparāyano.
```

<p rend="hangnum">§40.</p>

```
Pubbakehi narindehi, kataṃ dhammapathānugaṃ;
```

```
Sabbaṃ kāsi ahāpetvā, adhammaṃ tu vivajjayi.
```

<p rend="hangnum">§41.</p>

```
Rājāratanapāsāde, kātuṃ so navakammakaṃ;
```

```
Sabbakālesu dāpesi, geṭṭhumbadakavārakaṃ.
```

<p rend="hangnum">§42.</p>

```
Jiṇṇañca paṭisaṅkhāsi, puññakammamakāsi ca;
```

```
Rajjaṃ katvāna catūsu, vassesu nidhanaṃ gato.
```

<p rend="hangnum">§43.</p>

```
Aggabodhi tato rājā, chattaṃ ussāpayi pure;
```

```
Kārento sabbasattānaṃ, hitaṃ sukhamasesato.
```

<p rend="hangnum">§44.</p>

```
Dhātupūjaṃ sakāresi, satthusabbaguṇārahaṃ;
```

```
Pitāmahakatassā’pi, sambuddhassa mahāmahaṃ.
```

<p rend="hangnum">§45.</p>

```
Udayaggādibodhiñca, pariveṇaṃ sakārayi;
```

```
Nāmaṃ gahetvā pituno, attano ca narādhipo.
```

<p rend="hangnum">§46.</p>

```
Sabhogaṃ pariveṇañca, katvā taṃ bhūtanāmakaṃ;
```

```
Sakācariyakassā’dā, bhikkhūnaṃ tisatassa ca.
```

<p rend="hangnum">§47.</p>

```
Rājasālāya dāpesi, cūḷavāpiyagāmakaṃ;
```

```
Gāmadvayañca dāpesi, kāḷūlamallavātake.
```

<p rend="hangnum">§48.</p>

```
Pavesaṃ vinivāresi, uposathadinesu so;
```

```
Macchamaṃsasurādīnaṃ, antonagaramattano.
```

<p rend="hangnum">§49.</p>

```
Bhikkhū vā cetiye vā so, vanditvā nikkhamaṃ tato;
```

```
Vālukā hā vinassantu, iti pādesu vodhayī.
```

<p rend="hangnum">§50.</p>

```
Yaṃ yaṃ sovaggiyaṃ kammaṃ, kammaṃ nissaraṇavahaṃ;
```

```
Vatthuttaye pasanno so, kammaṃ taṃ sabbamācari.
```

<p rend="hangnum">§51.</p>

```
Mātupaṭṭhānanirato, rattindivamahosiso;
```

```
Gantvā tassā upaṭṭhānaṃ, pātova kira bhūpati.
```

<p rend="hangnum">§52.</p>

```
Sīsaṃ <pb ed="M" n="0.0311" /> telena makkhetvā, ubbaṭṭetvāna jallikaṃ;
```

```
Nakhe visuddhe katvāna, nahāpetvāna sādaraṃ.
```

<p rend="hangnum">§53.</p>

```
Acchādetvā navaṃ vatthaṃ, sukhasamphassamattano;
```

```
Vatthaṃ chaḍḍitamādāya, pelletvā sayameva taṃ.
```

<p rend="hangnum">§54.</p>

```
Tassa toyena siñcitvā, sīsaṃ samakuṭaṃ sakaṃ;
```

```
Gandhamālāhi taṃ sammā, cetiyaṃ viha pūjiya.
```

<p rend="hangnum">§55.</p>

```
Namassitvāna tikkhattuṃ, katvā taṃ so padakkhiṇaṃ;
```

```
Dāpetvā parisāya’ssā, vatthādīni yathāruciṃ.
```

<p rend="hangnum">§56.</p>

```
Sahattheneva bhojetvā, bhojanaṃ taṃ mahārahaṃ;
```

```
Bhutthāvasesaṃ bhuñjitvā, samākiriyamatthake.
```

<p rend="hangnum">§57.</p>

```
Bhojetvā parisaṃ tassā, rājabhojanamuttamaṃ;
```

```
Sajjetvā vāsagehañca, sugandhaparivāsitaṃ.
```

<p rend="hangnum">§58.</p>

```
Sahatthā paññapetvāna, sayanaṃ tattha sādhukaṃ;
```

```
Pāde dhoviya makkhetvā, gandhatelena saṇhakaṃ.
```

<p rend="hangnum">§59.</p>

```
Sambāhento nisīditvā, katvā niddamupetakaṃ;
```

```
Katvā padakkhiṇaṃ mañcaṃ, tikkhattuṃ sādhuvandiya.
```

<p rend="hangnum">§60.</p>

```
Ārakkhake niyojetvā, dāsekammakarepi ca;
```

```
Tassā piṭṭhimakatvāna, apakkameva piṭṭhito.
```

<p rend="hangnum">§61.</p>

```
Ṭhatvā adassane ṭhāne, tikkhattuṃ puna vandiya;
```

```
Santuṭṭho tena kammena, saranto taṃ punappunaṃ.
```

<p rend="hangnum">§62.</p>

```
Gehaṃ yāti sajīvantaṃ, evameva upaṭṭhahi;
```

```
Ekadā dāsavādena, vanditvā dāsamattano.
```

<p rend="hangnum">§63.</p>

```
Tenattano kathāpesi, khamāpetuṃ sayaṃ vaco;
```

```
Attānaṃ bhikkhusaṅghassa, dāpayitvāna mātarā.
```

<p rend="hangnum">§64.</p>

```
Dhanamatthagghanaṃ ñatvā, bhujisso āsi buddhimā;
```

```
Evaṃ puññaparo hutvā, katvā dīpassa saṅgahaṃ.
```

<p rend="hangnum">§65.</p>

```
Ekādasahi vassehi, devalokamupāgami;
```

```
Tassānujo dappuḷo’tha, rājā hosi tadaccaye.
```

<p rend="hangnum">§66.</p>

```
Sabbaṃ pubbakarājūnaṃ, cariyaṃ so samācari;
```

```
Tadā mahindanāmassa, puttārohaṇasāmino.
```

<p rend="hangnum">§67.</p>

```
Pitarā <pb ed="M" n="0.0312" /> nihaṭā’gañchuṃ, rājānaṃ mātulaṃ sakaṃ;
```

```
So te disvā pavattiṃ taṃ, sutvā datvā mahābalaṃ.
```

<p rend="hangnum">§68.</p>

```
Pāhesi pitarā yuddhaṃ, kātuṃ bandhu hite rate;
```

```
Mahindopi tathābhāvaṃ, viditvā rohaṇādhipo.
```

<p rend="hangnum">§69.</p>

```
Yuddhaṃ paṭipadeyeva, tesaṃ’kāsi mahābalo;
```

```
Te ubhopi palāyiṃsu, datvā senāya nāyakaṃ.
```

<p rend="hangnum">§70.</p>

```
Punāgantvā mahīpālaṃ, sevamānā idhā’vasuṃ;
```

```
Pitāpi tena santuṭṭho, aññena sakabandhunā.
```

<p rend="hangnum">§71.</p>

```
Yujjhanto maraṇaṃ gañchi, ñātisopi mato kira;
```

```
Tadā’dā bhāgineyyassa, rājā kittaggabodhino.
```

<p rend="hangnum">§72.</p>

```
Sabbarūpaguṇopetaṃ, dhitaraṃ deva nāmikaṃ;
```

```
So dappuḷaṃ ṭhapetvāna, sevatthaṃ tassa rājino.
```

<p rend="hangnum">§73.</p>

```
Sayaṃ senaṅgamādāya, rohaṇaṃ samupāgami;
```

```
Rohaṇādhipati hutvā, sabbākārasamappito.
```

<p rend="hangnum">§74.</p>

```
Puttadhītāhi vaḍḍhento, vāsaṃ tattheva kappayi;
```

```
Rājākāsi dumindassa, gharaṃ jiṇṇaṃ navaṃ thiraṃ.
```

<p rend="hangnum">§75.</p>

```
Sovaṇṇakhacitaṃ kammaṃ, maṅgalena ca tassa so;
```

```
Attano rājabhāvassa, satthupāramitāya ca.
```

<p rend="hangnum">§76.</p>

```
Sammānucchavikaṃ katvā, mahāpūjaṃ pavattayi;
```

```
Jiṇṇaṃ kāresi pāsādaṃ, hatthikucchivihārake.
```

<p rend="hangnum">§77.</p>

```
Vāhadīpassa ārāmaṃ, lāvarāvañca pabbataṃ;
```

```
Vihāre jetanāme ca, katvā sovaṇṇayaṃ muniṃ.
```

<p rend="hangnum">§78.</p>

```
Vaḍḍhetvā bodhigehamhi, pūjaṃkāsi acintiyaṃ;
```

```
Anusaṃvaccharaṃ dīpe, vatthadānaṃ pavattayi.
```

<p rend="hangnum">§79.</p>

```
Mahāpāḷiñca vaḍḍhesi, bhattaggamavalokayī;
```

```
Tulābhārañca dāpesi, jiṇṇañca paṭisaṅkhari.
```

<p rend="hangnum">§80.</p>

```
Cārittaṃ pubbarājūnaṃ, pālesi manavajjiyaṃ;
```

```
Tassā’si vajiro nāma, senāpati mahāpati.
```

<p rend="hangnum">§81.</p>

```
Kacchavālaṃ sakāresi, ārāmaṃ paṃsukūlinaṃ;
```

```
Thūpārāmamhi thūpassa, gharaṃ chādesi sādhukaṃ.
```

<p rend="hangnum">§82.</p>

```
Iṭṭhakāhi <pb ed="M" n="0.0313" /> suvaṇṇāhi, hemadvāre ca kārayi;
```

```
Evaṃ soḷasavassāni, katvā rajjaṃ narādhipo.
```

<p rend="hangnum">§83.</p>

```
Agamā sabbasattānaṃ, gantabbaṃ desameva so;
```

```
Tasmiṃ rājini sampatte, devalokaṃ tadā ahu.
```

<p rend="hangnum">§84.</p>

```
Aggabodhisanāmo’tha, āṇābheriṃ carāpayi;
```

```
Pitā tassa sabhātussa, puttaṃ mahindanāmakaṃ.
```

<p rend="hangnum">§85.</p>

```
Rajjatthaṃ sakaputtānaṃ, ādipādaṃ na kārayī;
```

```
Ādaraṃ so sabandhūnaṃ, kaniṭṭhānampi kātave.
```

<p rend="hangnum">§86.</p>

```
Asahanto palāyittha, paratīraṃ samākulo;
```

```
Te samāgamanaṃ sutvā, pesayitvā mahābalaṃ.
```

<p rend="hangnum">§87.</p>

```
Kāretvā yuddhametehi, sīsaṃ tesaṃ sagaṇhayi;
```

```
Nikāyesu vicāretvā, kattabbaṃ sabbameva so.
```

<p rend="hangnum">§88.</p>

```
Dīpe’pi sakale kāsi, pāpācāranivāraṇaṃ;
```

```
Bhikkhū cūḷavihāresu, yāguṃ gaṇhanti sabbadā.
```

<p rend="hangnum">§89.</p>

```
Mahāvihāre taṃ sutvā, rājā nibbinnamānaso;
```

```
Kaṇṭhapiṭṭhimahāgāmaṃ tathā yābālagāmakaṃ.
```

<p rend="hangnum">§90.</p>

```
Telagāmaṃ bahudañca, dakavāraṃ padāpiya;
```

```
Yāguṃ gahetuṃ yojesi, vihāresu’pi bhikkhavo.
```

<p rend="hangnum">§91.</p>

```
Tato paṭṭhāya taṃ yāguṃ, sabbe gaṇhiṃsu sādarā;
```

```
Dīpe bheriṃca rāpetvā, sannipātiya yācake.
```

<p rend="hangnum">§92.</p>

```
Suvaṇṇaṃ sopadāpesi, yathicchaṃ divasattayaṃ;
```

```
Evamādiṃ sa katvāna, puññavaṃ vassehi tīhi ca.
```

<p rend="hangnum">§93.</p>

```
Vatthuttayapasādassa, phalaṃ passitumattano;
```

```
Rājā dibbena yānena, gacchanto viya so mari.
```

<p rend="hangnum">§94.</p>

```
Evaṃ aniccā vata sabbadehino;
```

```
Sabbaññūnopeva mupeti maccuṃ;
```

```
Pahāya tasmā bhavarāgajātaṃ;
```

```
Budho subuddhivibhave bhaveyya.
```

Sujanappasādasaṃvegatthāya kate mahāvaṃse

Pañcarājako nāma

Sattacattālīsatimo paricchedo.

### Aṭṭhacattālīsatima pariccheda

#### Ekarājako

<p rend="hangnum">§1.</p>

```
Tato <pb ed="M" n="0.0314" /> tassā’nujo seno, chattaṃ ussāpayī pure;
```

```
Piyaṃ’va puttaṃ passanto, satte sabbe mahādhano.
```

<p rend="hangnum">§2.</p>

```
Cariyaṃ pubbarājūnaṃ, samācari yathābhataṃ;
```

```
Apubbampi ca vattesi, cariyaṃ dhammasaṃhitaṃ.
```

<p rend="hangnum">§3.</p>

```
Bhikkhūnaṃ bhikkhūnīnañca, ñātīnaṃ dīpavāsinaṃ;
```

```
Macchānaṃ migapakkhīnaṃ, kattabbaṃ sa samācari.
```

<p rend="hangnum">§4.</p>

```
Mahindaṃ paratīraṃ so, gataṃ yojiyamārayi;
```

```
Evaṃ so suvisodhesi, rajjapaccatthike’khile.
```

<p rend="hangnum">§5.</p>

```
Mahādānaṃ pavattesi, yācakānaṃ dhanesinaṃ;
```

```
Bhikkhūnaṃ brāhmaṇānañca, manuññaṃ rājabhojanaṃ.
```

<p rend="hangnum">§6.</p>

```
Ahesuṃ anujātassa, mahindo kassapo tathā;
```

```
Udayoti tayo tesu, mahindo yuvarājako.
```

<p rend="hangnum">§7.</p>

```
Hutvā tassānuvattanto, sakkaccaṃ tamupaṭṭhahi;
```

```
Saṅghānāmāsi rājassa, bhariyā tassa rājinī.
```

<p rend="hangnum">§8.</p>

```
Kīḷanatthaṃ samuddassa, gate rājini paṭṭanaṃ;
```

```
Udayo ādipādoso, ohīno nagare tadā.
```

<p rend="hangnum">§9.</p>

```
Nālanāmaṃ gahetvāna, dhītaraṃ māṇilāniyā;
```

```
Rakkhitaṃ rājarakkhāya, puḷatthinagaraṃ agā.
```

<p rend="hangnum">§10.</p>

```
Rājā tasmiṃ akujjhitvā, sandhiṃ katvā akuppiyaṃ;
```

```
Mahādīpādaṃ pesetvā, tosatvā taṃ idhānayi.
```

<p rend="hangnum">§11.</p>

```
Evaṃ samaggā te āsuṃ, tato paṭṭhāya khattiyā;
```

```
Rakkhantā sāsanaṃ lokaṃ, vasiṃsu susamāhitā.
```

<p rend="hangnum">§12.</p>

```
Tato kenaci kālena, paṇḍurājā mahābalo;
```

```
Jambudīpā idhā’gamma, dīpa gaṇhitumārabhi.
```

<p rend="hangnum">§13.</p>

```
Rājā <pb ed="M" n="0.0315" /> sutvā mahāsenaṃ, pesuyittha tadantikaṃ;
```

```
Amaccānaṃ vivādena, thaddhotāro nārādhipo.
```

<p rend="hangnum">§14.</p>

```
Paṇḍurājā vināsento, sabbaṃ taṃ desamuttaraṃ;
```

```
Khandhāvāraṃ nivesesi, mahātālitagāmake.
```

<p rend="hangnum">§15.</p>

```
Vasantā damiḷā ettha, bahavo ye tahiṃ tahiṃ;
```

```
Sabbe taṃ pakkhiyāhesuṃ, tato so balavā ahu.
```

<p rend="hangnum">§16.</p>

```
Tattha gantā mahāsenā, rañño yujjhitumārabhi;
```

```
Hatthikkhandhagato paṇḍu-rājāpi samupāvisi.
```

<p rend="hangnum">§17.</p>

```
Ahu damiḷasenāsā, passanti sāmino mukhaṃ;
```

```
Sampattabalahussāhā, tadatthe cattajīvitā.
```

<p rend="hangnum">§18.</p>

```
Dīpasenā tu sāmina-mabhāvena nirussukkā;
```

```
Yujjhanti paribhinditvā, palāyittha tato tato.
```

<p rend="hangnum">§19.</p>

```
Otaritthamahāsenā, paṇḍurājāssa taṅkhaṇe;
```

```
Mārasenāva gacchanti, vicuṇṇenti mahājanaṃ.
```

<p rend="hangnum">§20.</p>

```
Rājā senāya bhinnattaṃ, sukkā sabbaṃ samādiya;
```

```
Hatthasāraṃ puraṃ hitvā, malayābhimukho gato.
```

<p rend="hangnum">§21.</p>

```
Tato hatthiṃ samāruyha, yuvarājā mahindako;
```

```
Yujjhanto sakasenāya, palātattaṃ samekkhiya.
```

<p rend="hangnum">§22.</p>

```
Ekename na sakkā ve, sabbe etehi mārituṃ;
```

```
Etesaṃ na ca nīcānaṃ, hatthesu maraṇaṃ sukhaṃ.
```

<p rend="hangnum">§23.</p>

```
Tasmā varaṃ me maraṇaṃ, mayā eveti cintiya;
```

```
Hatthikkhandhagatoyeva, chindi so sīsamattano.
```

<p rend="hangnum">§24.</p>

```
Taṃ disvā bahavo sīse, tattha chindiṃsu sevakā;
```

```
Taṃ disvā damiḷī senā, haṭṭhatuṭṭhā pamodisā.
```

<p rend="hangnum">§25.</p>

```
Etaṃ sabbaṃ samekkhitvā, ādāpādo sakassapo;
```

```
Turaṅgavaramāruyha, susannaddho mahāyudho.
```

<p rend="hangnum">§26.</p>

```
Vihāramupasaṅkamma, abhayaṃ ekakova so;
```

```
Tādisampi mahāsenaṃ, ogāhetvā vidārayi.
```

<p rend="hangnum">§27.</p>

```
Supaṇṇo viya gaṇhanto, bhūjagena salilāla ye;
```

```
So taṃ sabbaṃ nivattesi, attānañca sugopayi.
```

<p rend="hangnum">§28.</p>

```
Asso <pb ed="M" n="0.0316" /> ekova dissittha, turaṅgāvalisannibho;
```

```
Attano so janaṃ kañci, apassanto’nugāminaṃ.
```

<p rend="hangnum">§29.</p>

```
Kiṃ me ekena verinaṃ, pūritena manorathaṃ;
```

```
Kālantarehaṃ jīvanto, pūressaṃ me manorathaṃ.
```

<p rend="hangnum">§30.</p>

```
Tasmā gantuṃva yuttanti, nimphoṭetvā mahābalaṃ;
```

```
Nibbhayova mahāyodho, koṇḍivātamupāgami.
```

<p rend="hangnum">§31.</p>

```
Paṇḍurājā mahāsenā, aggahesi tato puraṃ;
```

```
Sīsaṃ taṃ yuvarājassa, paṇḍurājassa dassayuṃ.
```

<p rend="hangnum">§32.</p>

```
So taṃ disvā ca jhāpetvā, rājūnaṃ paṇḍudesinaṃ;
```

```
Sabbamāḷāhane kiccaṃ, tassa kātuṃ niyojayi.
```

<p rend="hangnum">§33.</p>

```
Sabbaṃ sāraṃ harāpesi, bhaṇḍāgāramhi rājino;
```

```
Aggaṇhittha gahetabbaṃ, vihāre nagarepi ca.
```

<p rend="hangnum">§34.</p>

```
Pāsāde ratane sabbe, sovaṇṇaṃsatthubimbakaṃ;
```

```
Silāmaya munindassa, cakkhubhūka maṇidvayaṃ.
```

<p rend="hangnum">§35.</p>

```
Tathā sovaṇṇapaṭṭe ca, thūpārāmamhi cetiye;
```

```
Suvaṇṇa paṭimāyo ca, vihāresu tahiṃ tahiṃ.
```

<p rend="hangnum">§36.</p>

```
Sabbaṃ gahetvā nissāraṃ, laṅkādīpa makāsi so;
```

```
Chaḍḍayittha puraṃ ramma, yakkhabhakkhita rūpakaṃ.
```

<p rend="hangnum">§37.</p>

```
Rājā’pi rakkhaṃ datvāna, mahāmagge tahiṃ tahiṃ;
```

```
Gaṅgādvaya mukhe vāsaṃ, kappesi parisaṅkito.
```

<p rend="hangnum">§38.</p>

```
Paṇḍurājā tato saddhiṃ, kātuṃ sīhaḷasāminā;
```

```
Amacce tattha pesesi, disvā te sīhalādhipo.
```

<p rend="hangnum">§39.</p>

```
Suṇitvā sāsanaṃ tesaṃ, sabbaṃ taṃ sampaṭicchiya;
```

```
Dūtānaṃ kārayitvāna, yathākāmena saṅgahaṃ.
```

<p rend="hangnum">§40.</p>

```
Hatthidvayaṃ sadatvāna, sabbamābharaṇampi ca;
```

```
Tassa pesesi dūteso, attanopi hitāvahe.
```

<p rend="hangnum">§41.</p>

```
Paṇḍurājā sitaṃ sabbaṃ, disvā santuṭṭhamānaso;
```

```
Niyyātetvāna dūtānaṃ, tadaheva mahāpuraṃ.
```

<p rend="hangnum">§42.</p>

```
Nikkhamitvā purā gantvā, na cireneva paṭṭanaṃ;
```

```
Tattha āruyha nāvaṃ so, saka desa mupāgami.
```

<p rend="hangnum">§43.</p>

```
Tato <pb ed="M" n="0.0317" /> āgamma nagaraṃ, sīlāmegho mahīpati;
```

```
Yathāṭhāne ṭhapetvāna, dīpaṃ vasi samāhito.
```

<p rend="hangnum">§44.</p>

```
Bhātaraṃ dutiyaṃ katvā, udayaṃ nāma khattiyaṃ;
```

```
Mahādīpādaṃ tassā’dā, sogatthaṃ dakkhiṇaṃ disaṃ.
```

<p rend="hangnum">§45.</p>

```
Sopi kho na cireneva, katvā puññaṃ yathārahaṃ;
```

```
Rogenekena samphuṭṭho, paviṭṭho maccuno mukhaṃ.
```

<p rend="hangnum">§46.</p>

```
Kassapo ādipādopi, pulatthinagare vasaṃ;
```

```
Yojetvā paṇḍurājena, ahosi kira mārito.
```

<p rend="hangnum">§47.</p>

```
Tadā kassapanāmassa, puttā āsuṃ mahārahā;
```

```
Ādipādassa cattāro, dhaññalakkhaṇa saññutā.
```

<p rend="hangnum">§48.</p>

```
Yo senaṃ sabbapaṭhamo, seno nāma kumārako;
```

```
Sūro vīro mahussāho, rājabhārakkhamo samo.
```

<p rend="hangnum">§49.</p>

```
Rājā mahādīpādattaṃ, tassa datvā yathāvidhiṃ;
```

```
Bhogatthaṃ dakkhiṇaṃ desaṃ, savāhana mupādisi.
```

<p rend="hangnum">§50.</p>

```
Rohaṇādhipatissā’suṃ, puttā kittaggabodhito;
```

```
Cattāro dhītaro tisso, dassaneyyā manoramā.
```

<p rend="hangnum">§51.</p>

```
Tadā jeṭṭhasutaṃ tassa, mahindaṃ nāma khattiyaṃ;
```

```
Pitucchā mārayitvāna, desaṃ gaṇhi sasādhanaṃ.
```

<p rend="hangnum">§52.</p>

```
Bhātaro te tayo tasmiṃ,
```

```
Saṃruṭṭhā bhātu ghātane;
```

```
Ādāya bhagīnī tisso,
```

```
Rañño santikamāgamuṃ.
```

<p rend="hangnum">§53.</p>

```
Rājāpi disvā tetīva, mamāyanto dayāluko;
```

```
Sabbe devakumāreva, sukhaṃ vaḍḍhesi pemavā.
```

<p rend="hangnum">§54.</p>

```
Tato kassapanāmaṃ so, tesaṃ jeṭṭhaṃ narissaro;
```

```
Desaṃ taṃ gaṇha yāhīti, datvā balamapesayi.
```

<p rend="hangnum">§55.</p>

```
So’pi gantvāna taṃ hantvā, rohaṇaṃ kasiṇampi taṃ;
```

```
Katvā hatthagataṃ tattha, vasittha nirupaddavo.
```

<p rend="hangnum">§56.</p>

```
Atha so bhātaro dve’pi, senañca udayaṃ tathā;
```

```
Pakkositvāna, bhājetvā, desaṃ tehi sahāvasi.
```

<p rend="hangnum">§57.</p>

```
Rājā <pb ed="M" n="0.0318" /> tā sādhu vaḍḍhetvā, vayapattāsu tīsu so;
```

```
Rājakaññāsu dhaññāsu, devaccharasū rūpisu.
```

<p rend="hangnum">§58.</p>

```
Ṭhapetvā rājini ṭhāne, uparājassa dāpayi;
```

```
Saṅghanāmaṃ mahābhogaṃ, datvā rajjasarikkhakaṃ.
```

<p rend="hangnum">§59.</p>

```
Kaṇiṭṭho uparājassa, mahindo nāma bhātuko;
```

```
Atthi sabbaguṇopeto, sabbasatthavisārado.
```

<p rend="hangnum">§60.</p>

```
Tassā’dāsi duve rājā, rājakaññā manoharā;
```

```
Tissavhakitta nāmañca, datvā bhogaṃ yathāruciṃ.
```

<p rend="hangnum">§61.</p>

```
Evaṃ karonto ñātīnaṃ, saṃgahaṃ so yathārahaṃ;
```

```
Ārādhento ca dānādi-saṅgahehi mahājanaṃ.
```

<p rend="hangnum">§62.</p>

```
Rājā dasayi rājūnaṃ, dhammehi samupāgato;
```

```
Samācaranto puññāni, paribhuñjittha mediniṃ.
```

<p rend="hangnum">§63.</p>

```
Paṃsukūlika bhikkhūnaṃ, katvā’riṭṭhamhi pabbate;
```

```
Mahābhogaṃ adārāmaṃ, nimmitaṃ viya iddhiyā.
```

<p rend="hangnum">§64.</p>

```
Parihārañca tassadā, rājārahamasesato;
```

```
Ārāmike ca bahavo, dāse kammakarepi ca.
```

<p rend="hangnum">§65.</p>

```
Pāsādaṃ sova kāresi, vihāre jetanāmake;
```

```
Anekabhūmiṃ bhūmindo, buddhabhūmigatāsayo.
```

<p rend="hangnum">§66.</p>

```
Vaḍḍhetvā tattha kāretvā, sabba sovaṇṇayaṃ jinaṃ;
```

```
Saṇṭhapetvā mahābhogaṃ, vasāpesi ca bhikkhavo.
```

<p rend="hangnum">§67.</p>

```
Mahādi pariveṇamhi, kāresi sumanoharaṃ;
```

```
Pāsāda maggisandaṃḍḍhaṃ, tasmiṃyeva vihārake.
```

<p rend="hangnum">§68.</p>

```
Katvā vīraṅkurārāmaṃ, vihāre abhayuttare;
```

```
Mahāsaṅghika bhikkhūnaṃ, theriyānañca dāpayi.
```

<p rend="hangnum">§69.</p>

```
Pubbārāmañca kāresi, sampanna catupaccayaṃ;
```

```
Saddhiṃ so saṅghanāmāya, deviyāpi ca attano.
```

<p rend="hangnum">§70.</p>

```
Mahāvihāretāyeva, saddhiṃ kāresi bhūmipo;
```

```
Āvāsaṃ saṅghasenavhaṃ, mahābhogaṃ mahāmati.
```

<p rend="hangnum">§71.</p>

```
Kāretvā sabbasovaṇṇaṃ, kesadhātu karaṇḍakaṃ;
```

```
Mahāpūjaṃ pavattesi, rajjaṃ vissajji uttamo.
```

<p rend="hangnum">§72.</p>

```
Cetiyassa <pb ed="M" n="0.0319" /> gīrissādā, kāṇavāpiṃ bahudayaṃ;
```

```
Bhikkhūnaṃ dipavāsīnaṃ, dāpesi ca ticīvaraṃ.
```

<p rend="hangnum">§73.</p>

```
Pulatthi nagare kāsi, vāpiyo thusavāpiyā;
```

```
Senaggabodhimāvāsaṃ, gāmārāmika saññutaṃ.
```

<p rend="hangnum">§74.</p>

```
Tasmiṃyeva ca kāresi, mahāpāḷiṃ subhojanaṃ;
```

```
Mahāpāḷiñca sabbesaṃ, mahānettampi pabbate.
```

<p rend="hangnum">§75.</p>

```
Vejjasālampi kāresi, nagarassa ca pacchime;
```

```
Anāthānaṃ pavattesi, yāgudānaṃ sakhajjakaṃ.
```

<p rend="hangnum">§76.</p>

```
Paṃsukūlika bhikkhūnaṃ, paccekañca mahānasaṃ;
```

```
Katvā dāpesi sakkaccaṃ, niccaṃ bhojanamuttamo.
```

<p rend="hangnum">§77.</p>

```
Hutvā mahādipādo’yaṃ, kappūra pariveṇake;
```

```
Uttarāḷhe ca kāresi, paricchede sanāmake.
```

<p rend="hangnum">§78.</p>

```
Tulābhārañca pādāsī, tikkhattuṃ so mahādhane;
```

```
Puññamaññampi so’kāsi, rājā nānappakārakaṃ.
```

<p rend="hangnum">§79.</p>

```
Saṅghanāmāpi sā devī, uttaramhi vihārake;
```

```
Katvā mahindasenavhā-vāsaṃ vāsesi bhikkhavo.
```

<p rend="hangnum">§80.</p>

```
Āraddho dappulavhassa, kāle rājassa dhīmabho;
```

```
Mahādevena so āsi, rammo dappula pabbato.
```

<p rend="hangnum">§81.</p>

```
Dārukassapanāmena, tathā kassaparājikaṃ;
```

```
Ubhopi te vippakate, rājā so vasamāpayi.
```

<p rend="hangnum">§82.</p>

```
Bhaddo senāpati tassa, bhaddasenāpati’vhayaṃ;
```

```
Pariveṇampi kāresi, dāsabhogasamāyutaṃ.
```

<p rend="hangnum">§83.</p>

```
Uttaro ca amacco’kā, vihāre abhayuttare;
```

```
Vāsamuttarasenavhaṃ, ramma muttarapaccayaṃ.
```

<p rend="hangnum">§84.</p>

```
Vajiro nāma tatthevā-vāsaṃ vajirasenakaṃ;
```

```
Kāsi rakkhasanāmocā-vāsaṃ rakkhasanāmakaṃ.
```

<p rend="hangnum">§85.</p>

```
Tato vīsati vassesu, pulatthi nagare vasaṃ;
```

```
Paṇḍurājakataṃ kāraṃ, saranto saradassano.
```

<p rend="hangnum">§86.</p>

```
Dadanto viya senassa, sūrassāvasarañcaso;
```

```
Pahāya dīpaṃ dīpo’va, mahāvāta hato gato.
```

<p rend="hangnum">§87.</p>

```
Bhogo <pb ed="M" n="0.0320" /> aniccā saha jīvitena;
```

```
Pageva te bandhujanā sahāyā;
```

```
Narādhīpaṃ passatha ekameva;
```

```
Samāgataṃ maccumukhaṃ sughoraṃ.
```

Sujanappasādasaṃvegatthāya kate mahāvaṃse

Eka rājako nāma

Aṭṭhacattālīsatimo paricchedo.

### Ekūnapaññāsatima pariccheda

#### Rājadvayadīpano

<p rend="hangnum">§1.</p>

```
Evaṃ tasmiṃ mate tassa, kātabbaṃ sādhukāriya;
```

```
Mahādīpādo senavho, ādāya balavāhanaṃ.
```

<p rend="hangnum">§2.</p>

```
Āgamma nagaraṃ rājā, ahosi dharaṇī tale;
```

```
Ādikappamhi rājūnaṃ, dassanto cariyaṃ piya.
```

<p rend="hangnum">§3.</p>

```
Saddho mahādhano sūro, muttacāgī nirālayo;
```

```
Yācayogo mahābhogo, sampannabalavāhano.
```

<p rend="hangnum">§4.</p>

```
Kittiyā’malabhūtāya, tathā tejo guṇena ca;
```

```
Sannipātaṃva so canda-sūriyānaṃ nidassayi.
```

<p rend="hangnum">§5.</p>

```
Asaṅkiṇṇa guṇākiṇṇo, suviciṇṇa guṇāguṇo;
```

```
Nitthiṇṇapāpo nibbiṇṇa-saṃsāro sāradassano.
```

<p rend="hangnum">§6.</p>

```
Bhariyā tassa yā āsi, saṅghātaṃ so bhisecayi;
```

```
Mahesībhāve datvāna, parihāraṃ yathābhataṃ.
```

<p rend="hangnum">§7.</p>

```
Mahindaṃ nāma sappaññaṃ, kaṇiṭṭhaṃ bhātaraṃ sakaṃ;
```

```
Datvā dakkhiṇabhāgaṃ so, oparajje’bhisecayi.
```

<p rend="hangnum">§8.</p>

```
Antepure’parajjhitvā, so raññā avadhārite;
```

```
Saputtadāro vuṭṭhāya, aññāto malayaṃ agā.
```

<p rend="hangnum">§9.</p>

```
Uppajjittha <pb ed="M" n="0.0321" /> tadā putto, rañño saṅghāya deviyā;
```

```
Dassento’va panādassa, kumāra rūpamattano.
```

<p rend="hangnum">§10.</p>

```
Rājā taṃ jātamattaṃ’va, disvā santhuṭṭhamānuso;
```

```
Siddhatthaṃ lumbinījātaṃ, rājā suddhodano viya.
```

<p rend="hangnum">§11.</p>

```
Dhaññapuññaguṇūpeto, ṭhapetvā dīpamekakaṃ;
```

```
Jambudīpe’pi kasiṇe, rajjayoggoti me suto.
```

<p rend="hangnum">§12.</p>

```
Nāmadāna dineyeva, parihārena sabbaso;
```

```
Oparajje bhisiñcitvā, dakkhiṇaṃ desamassa’dā.
```

<p rend="hangnum">§13.</p>

```
Yuvarājāpi malaye, vasanto’va mahīpatiṃ;
```

```
Ārādhetvā upāyena, anuññato sabhātarā.
```

<p rend="hangnum">§14.</p>

```
Nikāyattaya vā sīhi, saddhiṃ bhikkhūhi āgato;
```

```
Disvā rājānamettheva, sandhīṃ’kāsi akuppiyaṃ.
```

<p rend="hangnum">§15.</p>

```
Yā tassa yuvarājassa, bhariyā tissā nāmikā;
```

```
Rājinī sā vijāyittha, dhītaraṃ saṅghanāmikaṃ.
```

<p rend="hangnum">§16.</p>

```
Kittināmā’parāyā ca, bhariyā sāpi kho pana;
```

```
Vijāyi putte cattāro, tathā ekañca dhītaraṃ.
```

<p rend="hangnum">§17.</p>

```
Tadā rājāpi cintetvā, evaṃ sati kaṇiṭṭhako;
```

```
Nissaṅko mayi hotīti, sammā mantīhi mantiya.
```

<p rend="hangnum">§18.</p>

```
Dhītaraṃ yuvarājassa, surūpiṃ rūpanāmikaṃ;
```

```
Kassapassa’tta puttassa, vivāhaṃ kārayi budho.
```

<p rend="hangnum">§19.</p>

```
Dakkhiṇaṃ desamasseva, kaṇiṭṭhassa sadāpayi;
```

```
Rājaputtassa pādāpi, paccekaṃ bhogamattano.
```

<p rend="hangnum">§20.</p>

```
Rajjamhi sabbaṃ tasseva, paribhogāya dāpayi;
```

```
Kevalantu vicāresi, dīpaṃ dīpa hitāvaho.
```

<p rend="hangnum">§21.</p>

```
Tesaṃ saṃvāsamanvāya, ubhinnaṃ puññakamminaṃ;
```

```
Dhaññapuññaguṇūpetā, vijātā puttadhītaro.
```

<p rend="hangnum">§22.</p>

```
Katvā sabbopahārena, dāṭhādhātu mahāmahaṃ;
```

```
Āruyha varapāsādaṃ, ratanavhaṃ mahīpati.
```

<p rend="hangnum">§23.</p>

```
Tadā sovaṇṇayassāpi, sambuddhassa purā ṭhitaṃ;
```

```
Suññaṃ piṭṭhaṃ sayaṃ disvā, kasmā evanti saṃvadi.
```

<p rend="hangnum">§24.</p>

```
Tato <pb ed="M" n="0.0322" /> amaccā āhaṃsu, nājānāsi mahīpati;
```

```
Mahāpitunarindassa, kāle tava narissaraṃ.
```

<p rend="hangnum">§25.</p>

```
Paṇḍurājā idhāgamma, dīpametaṃ vināsiya;
```

```
Sabbaṃ sāragataṃ dīpe, samādāya gato iti.
```

<p rend="hangnum">§26.</p>

```
Taṃ sutvā lajjito rājā, sayaṃ viya parājito;
```

```
Tadaheva niyojesi, amacce balasaṅgahe.
```

<p rend="hangnum">§27.</p>

```
Tadā’va kira āgañchi, paṇḍurājakumārako;
```

```
Paribhūto sarājena, rajjatthaṃ kata nicchayo.
```

<p rend="hangnum">§28.</p>

```
Rājā disvā’ti santuṭṭho, kattabbaṃ tassa kāriya;
```

```
Mahātittha mupāgamma, paṭṭanaṃ sematraso.
```

<p rend="hangnum">§29.</p>

```
Mahantaṃ balakāyañca, tassopakaraṇāni ca;
```

```
Anunaṃ paṭiyādetvā, devasenaṃva sajjitaṃ.
```

<p rend="hangnum">§30.</p>

```
Paṇḍurājakumārena, saddhiṃ senāpati sakaṃ;
```

```
Gantvā taṃ paṇḍurājānaṃ, hantvānikamito purā.
```

<p rend="hangnum">§31.</p>

```
Ratanaṃ sabbamādāya, datvā rajjaṃ imassa ca;
```

```
Na cireneva ehītī, uyyojesi mahāyaso.
```

<p rend="hangnum">§32.</p>

```
Sopi evaṃ karomīti, paṭissutvā mahīpatiṃ;
```

```
Vinditvā balamādāya, nāmamāruyha taṃ khaṇe.
```

<p rend="hangnum">§33.</p>

```
Paratīraṃ tato gantvā, saṃvuḷaha balavāhano;
```

```
Vināsayanto paccantaṃ, vāresi madhuraṃ puraṃ.
```

<p rend="hangnum">§34.</p>

```
Dvārāni pidahitvāna, pacchindittha gatāgataṃ;
```

```
Tato aggiṃ khipāpesi, gopuraṭṭāla koṭṭhake.
```

<p rend="hangnum">§35.</p>

```
Evaṃ sīhaḷasenāya, paviṭṭhāya sakaṃ puraṃ;
```

```
Sabbaṃ vilumpamānāya, senaṅgaṃ ghātayantiyā.
```

<p rend="hangnum">§36.</p>

```
Paṇḍurājā nisammetaṃ, samādāya sakaṃ balaṃ;
```

```
Vegasā taṃ samāgamma, yuddhaṃ kātuṃ samārabhi.
```

<p rend="hangnum">§37.</p>

```
Asampuṇṇa balattā so, viddho sallena bhūpati;
```

```
Hatthikkhandhagatoyeva, vihāya puramattano.
```

<p rend="hangnum">§38.</p>

```
Palāyitvā gataṭhāne, jīvitaṃ nijamessaji;
```

```
Bhariyāva’ssa tenāsi, sampattā jīvitakkhayaṃ.
```

<p rend="hangnum">§39.</p>

```
Tato <pb ed="M" n="0.0323" /> sīhaḷasenāsā, paviṭṭhā nibbhayā puraṃ;
```

```
Tattha sabbaṃ vilumpittha, devā’sirapuraṃ yathā.
```

<p rend="hangnum">§40.</p>

```
Senāpati tato rāja-gehe bhattaṃ samekkhiya;
```

```
Dīpānitamimamhā ca, tatraṭṭhañca mahārahaṃ.
```

<p rend="hangnum">§41.</p>

```
Sāraṃ sabbaṃsamādāya, dese ca nagare ṭhitaṃ;
```

```
Katvā issariyaṃ tattha, vasevattiya attano.
```

<p rend="hangnum">§42.</p>

```
Paṇḍurāja kumāraṃ tu, tattha rajje’bhi siñciya;
```

```
Kāretvā parihārañca, desaṃ tassa samappiya.
```

<p rend="hangnum">§43.</p>

```
Yathāruciṃ gahetvāna, hatthiasse nare’pi ca;
```

```
Tattha tattha yathā kāmaṃ, vasanto akuto bhayo.
```

<p rend="hangnum">§44.</p>

```
Samudda taṭamāgamma, ṭhatvā tattha yathāsukhaṃ;
```

```
Kīḷanto viya nāvaṃ so, samāruyha visārado.
```

<p rend="hangnum">§45.</p>

```
Mahātittha mupāgamma, vanditvā dharaṇī patiṃ;
```

```
Taṃ sāsanaṃ nivedetvā, sāraṃ dassesi āhaṭaṃ.
```

<p rend="hangnum">§46.</p>

```
Rājā sādhūti vatvāna, kāretvā tassa saṅgahaṃ;
```

```
Saddhiṃ senāya āgantvā, pakaṭṭhāya sakaṃ puraṃ.
```

<p rend="hangnum">§47.</p>

```
Jayapānaṃ pivitvāna, katvā vijayamaṅgalaṃ;
```

```
Mahādhāgaṃ pavattetvā, yācakānaṃ yathā ruciṃ.
```

<p rend="hangnum">§48.</p>

```
Sabbaṃ pākatikaṃ kāsi, sāraṃ dīpe nirālayo;
```

```
Sovaṇṇa paṭimāyo ca, yathāṭhāne ṭhapāpayi.
```

<p rend="hangnum">§49.</p>

```
Suññaṃ ratanapāsāde, piṭṭhaṃ pūresi satthuno;
```

```
Kāsi rakkhapidhānena, nibbhayaṃ dharaṇītalaṃ.
```

<p rend="hangnum">§50.</p>

```
Tato paṭṭhāya dīpaṃso, arīnaṃ duppadhaṃsiyaṃ;
```

```
Katvā vaḍḍhesi bhogehi, uttarādikuruṃ piya.
```

<p rend="hangnum">§51.</p>

```
Khinnā pubbassa rājassa, kāle dīpamhi pāṇino;
```

```
Nibbutā taṃ samāgamma, ghammā viya valāhakā.
```

<p rend="hangnum">§52.</p>

```
Tassa vīsatime vasse, vihāre abhayuttare;
```

```
Nikkhamitvā gatā hesuṃ, paṃsukūlika bhikkhavo.
```

<p rend="hangnum">§53.</p>

```
Yuvarājā mahindo so, dhumarājassa satthuno;
```

```
Kārāpayi gharaṃ rammaṃ, dassaneyyaṃ manoramaṃ.
```

<p rend="hangnum">§54.</p>

```
Bodhigehaṃ <pb ed="M" n="0.0324" /> karonto taṃ, disvā vaḍḍhakīno tadā;
```

```
Vaṃsena sākhaṃ āhacca, bhijjantaṃ varabodhiyā.
```

<p rend="hangnum">§55.</p>

```
Kintu kātabbametthāti, yuvarājaṃ nivedayuṃ;
```

```
So taṃ taṃ mupasaṃkamma, mahāpūjāya pūjiya.
```

<p rend="hangnum">§56.</p>

```
Sace satthā, hitatthāya, sambhūto sabbapāṇinaṃ;
```

```
Laddhuṃ puññassa’nagghassa, gharassa karaṇeti’dha.
```

<p rend="hangnum">§57.</p>

```
Sākhā gacchaṃ tu uddhaṃva, kātuṃ sakkā yathāgharaṃ;
```

```
Evamārādhayitvāna, vanditvā saṅgharaṃ gato.
```

<p rend="hangnum">§58.</p>

```
Tadā sākhā dumindassa, rattiyaṃ uddhamuggami;
```

```
Tato kammakarā sabbaṃ, ārocesuṃ sasāmino.
```

<p rend="hangnum">§59.</p>

```
Yuvarājā’ti santuṭṭho, bhāturañño nivediya;
```

```
Mahāpūjāya pūjesi, vissajjiya bahudhanaṃ.
```

<p rend="hangnum">§60.</p>

```
Tathā mahindasenavhaṃ, pariveṇañca kāriya;
```

```
Saṅghassā’dā sabhogaṃ so, puññā puññānicācīni.
```

<p rend="hangnum">§61.</p>

```
Adā saparisaṃ bhattaṃ, vatthaṃ chattamupāhanaṃ;
```

```
Tathā gamiyabhattañca, nahānañca sabhattakaṃ.
```

<p rend="hangnum">§62.</p>

```
Evaṃ khuddānu khuddāni, katvā puññāni so vibhū;
```

```
Rañño tettiṃsavassamhi, yathākammamupāgami.
```

<p rend="hangnum">§63.</p>

```
Atha rājā matetasmiṃ, kaṇiṭṭhamudayaṃ sakaṃ;
```

```
Tassa ṭhāne ṭhapetvāna, sabbaṃ tasseva tassadā.
```

<p rend="hangnum">§64.</p>

```
Tulābhārassa dānena, dīnānāthe satappayi;
```

```
Dhammakammena sodhesi, nikāyattayamekato.
```

<p rend="hangnum">§65.</p>

```
Soṇṇathālīsahassaṃ so, muttāhi paripūriya;
```

```
Ṭhapetvā maṇimekekaṃ, tassopari mahārahaṃ.
```

<p rend="hangnum">§66.</p>

```
Brāhmaṇānaṃ sahassassa, suddhe ratanabhājane;
```

```
Bhojetvā khīrapāyāsaṃ, dāpetvā hemasuttakaṃ.
```

<p rend="hangnum">§67.</p>

```
Tathā navehi vatthehi, acchādetvā yathāruciṃ;
```

```
Santappesi mahantena, parihārena puññavā.
```

<p rend="hangnum">§68.</p>

```
Bhikkhūnaṃ dīpavāsīnaṃ, adāsi ca ticīvaraṃ;
```

```
Adā sabbāsamitthīnaṃ, vatthañca sumanoharaṃ.
```

<p rend="hangnum">§69.</p>

```
Kāretvā <pb ed="M" n="0.0325" /> lohapāsādaṃ, vejayantasarikkhakaṃ;
```

```
Vaḍḍhesi paṭimaṃ tattha, suvaṇṇaghaṭakoṭṭimaṃ.
```

<p rend="hangnum">§70.</p>

```
Sutvā uposathāgāra-bhāvaṃ sabba mahesīnaṃ;
```

```
Tuccho yaṃ neva hotūti, vāsaṃ saṅghassa taṃ akā.
```

<p rend="hangnum">§71.</p>

```
Bhogagāme ca tassadā, rakkhake ca niyojayi;
```

```
Bhikkhū dvattiṃsamattāhi, vasantūti niyāmayi.
```

<p rend="hangnum">§72.</p>

```
Gaṅgāya mariyādaṃ so, kāresi maṇimekhalaṃ;
```

```
Toyaniddhamanañcākā, maṇihīrakavāpiyā.
```

<p rend="hangnum">§73.</p>

```
Kaṭṭhuntanagare ceva, kāṇavāpiṃca bandhayi;
```

```
Vejjasālañca kāresi, cetiyamhi girimhi so.
```

<p rend="hangnum">§74.</p>

```
Buddhagāmavihārañca, vihāraṃ mahiyaṅgaṇaṃ;
```

```
Kūṭatissa vihārañca, bhogagāme na vaḍḍhayi.
```

<p rend="hangnum">§75.</p>

```
Maṇḍalassa girissā’dā, vihārassa sagāmake;
```

```
Uttarāḷhe ca kāresi, pāsādaṃ pariveṇake.
```

<p rend="hangnum">§76.</p>

```
Mahāsenassa buddhassa, gāmaṃ datvāna rakkhake;
```

```
Dāsi sobbhavihāre ca, kāresi paṭimāgharaṃ.
```

<p rend="hangnum">§77.</p>

```
Bodhisatte ca vaḍḍhesi, pāsāde maṇimekhale;
```

```
Sīlāmayamunindassa, jiṇṇagehampi kārayi.
```

<p rend="hangnum">§78.</p>

```
Rāja taṃ bodhisattañca, sagharaṃ tattha sannahi;
```

```
Ālavālaṃ dumindassa, gandhitvā kā mahāmahaṃ.
```

<p rend="hangnum">§79.</p>

```
Likhitvā hemapaṭṭamhi, sabbaratanasuttakaṃ;
```

```
Mahāpūjamakā tassa, abhidhammaṃ kathāpayi.
```

<p rend="hangnum">§80.</p>

```
Ānandapaṭimaṃ netvā, puraṃ katvā padakkhiṇaṃ;
```

```
Parittaṃ bhikkhusaṅghena, bhaṇāpetvā yathāvidhiṃ.
```

<p rend="hangnum">§81.</p>

```
Parittodakasekena, janaṃ katvā nirāturaṃ;
```

```
Rājā rogabhayaṃ pevaṃ, nīharittha sadesato.
```

<p rend="hangnum">§82.</p>

```
Abhisekaṃ gahetvāna, hemavāluka cetiye;
```

```
Anusaṃvaccharaṃ kātuṃ, taṃ cārittaṃ likhāpayi.
```

<p rend="hangnum">§83.</p>

```
Adā māsassa catūsu, uposathadinesu so;
```

```
Catunnañca sahassānaṃ, vatthadānaṃ sabhattakaṃ.
```

<p rend="hangnum">§84.</p>

```
Vesākhakīḷaṃ <pb ed="M" n="0.0326" /> kīḷittha, saddhiṃ duggatakehi so;
```

```
Annaṃ pānañca vatthañca, tesaṃ datvā yathāruciṃ.
```

<p rend="hangnum">§85.</p>

```
Bhikkhusaṅghassa dīpamhi, niccadānaṃ pavattayi;
```

```
Santappesi ca dānena, kapaṇaddhikavaṇibbake.
```

<p rend="hangnum">§86.</p>

```
Tassa rañño mahesī ca, saṅghanāmā akārayi;
```

```
Pabbataṃ saṅghasenavhaṃ, sabhogamabhayuttare.
```

<p rend="hangnum">§87.</p>

```
Nīlacūḷāmaṇiñcākā, silāmaya mahesino;
```

```
Pūjaṃ sabbopahārehi, kāsi satthussa sabbadā.
```

<p rend="hangnum">§88.</p>

```
Tassa senāpaticā’kā, senasenāpativhayaṃ;
```

```
Pariveṇaṃ mahābhogaṃ, sūro tuṭṭhakanāmako.
```

<p rend="hangnum">§89.</p>

```
Evaṃ sapariso katvā, sapuññāni mahāyaso;
```

```
Pañcatiṃsatime vasse, devalokamupāgami.
```

<p rend="hangnum">§90.</p>

```
Tato tassā’nujo āsi, udayo nāma khattiyo;
```

```
Rājā sabbappayogehi, hitesī dīpavāsīnaṃ.
```

<p rend="hangnum">§91.</p>

```
Hutvā so sayaṃ rājā, kaṇiṭṭhaṃ sakabhātaraṃ;
```

```
Mahādīpādaṭhānamhi, ṭhapi kassapanāmakaṃ.
```

<p rend="hangnum">§92.</p>

```
Rājā cintiya ñātīnaṃ, kātabbo saṅgaho iti;
```

```
Evaṃ kassapanāmassa, bhātuputtassa dhītaraṃ.
```

<p rend="hangnum">§93.</p>

```
Yuvarājassa tassā’kā, bhariyaṃ senanāmikaṃ;
```

```
Dhāresica sayaṃ rājā, aparaṃ tissasavhayaṃ.
```

<p rend="hangnum">§94.</p>

```
Mahindassuparājassa, rājadhītāya kittiyā;
```

```
Putto kittaggabodhīti, ādipādo vibuddhiko.
```

<p rend="hangnum">§95.</p>

```
Coro hutvā mahārañño, nikkhamitvāna rattiyaṃ;
```

```
Eko aññātavesena, samupāgammarohaṇaṃ.
```

<p rend="hangnum">§96.</p>

```
Janaṃ hattagataṃ katvā, desaṃ sabbaṃ vināsiya;
```

```
Ghātāpayittha tatraṭṭhaṃ, so taṃ mātulamattano.
```

<p rend="hangnum">§97.</p>

```
Taṃ sutvā dharaṇīpālo, tasmiṃ’tīva pakuppiya;
```

```
Ānetuṃ tamupāyaṃ so, gavesanto tathā tathā.
```

<p rend="hangnum">§98.</p>

```
Bhātuputtaṃ tamāhuya, yuvarājaṃ sakassapaṃ;
```

```
Āmantesi mahāpuñña, sahāyo hoti me iti.
```

<p rend="hangnum">§99.</p>

```
Kiṃ <pb ed="M" n="0.0327" /> me kattabba’miccāha, paccāha dharaṇīpati;
```

```
Putto tava mahindo so, vuddhippatto mahābalo.
```

<p rend="hangnum">§100.</p>

```
Lābhī rohaṇadesassa, mātito pitito’pi ca;
```

```
Sūro sabbasaho vīro, kusalo katūpāsano.
```

<p rend="hangnum">§101.</p>

```
Saṅgāmayoggo matimā, nipuṇo nayakovido;
```

```
Taṃ pesetvā nayissāma, pāpaṃ mātulaghātakaṃ.
```

<p rend="hangnum">§102.</p>

```
Taṃ sutvā vacanaṃ rañño, kassapo bhāsi sādaro;
```

```
Deva devena vutto’haṃ, gaccheyyaṃ kintu me suto.
```

<p rend="hangnum">§103.</p>

```
Vaṃso me pālito hoti, pasādo ca tavādhipa;
```

```
Tasmā kālamahāpetvā, yaṃ icchasi tathā kuru.
```

<p rend="hangnum">§104.</p>

```
Sutvā atīvasantuṭṭho, narindo tassa taṃ vaco;
```

```
Mahanthaṃ balakāyaṃ so, sabbaso paṭiyādiya.
```

<p rend="hangnum">§105.</p>

```
Mahatā parihārena, mahindaṃ rājapotakaṃ;
```

```
Rakkhituṃ taṃ niyojetvā, vajiraggañca nāyakaṃ.
```

<p rend="hangnum">§106.</p>

```
Tucchaṃ viya puraṃ katvā, sabbañca balavāhanaṃ;
```

```
Sabbopakaraṇañceva, anūnaṃ tassa dāpiya.
```

<p rend="hangnum">§107.</p>

```
Sayaṃ tamanugacchanto, padasā’va narissaro;
```

```
Uyyojesi mahāpuñña, gaccha rukkhāti mediniṃ.
```

<p rend="hangnum">§108.</p>

```
Mahindo so mahindo’va, devasenā purakkhato;
```

```
Gacchanto suvīrocittha, devāsuramahāhavaṃ.
```

<p rend="hangnum">§109.</p>

```
Tato gantvā na cirena, guttasālamupāgami;
```

```
Tato jānapadā sabbe, maṇḍalikā ca raṭṭhiyā.
```

<p rend="hangnum">§110.</p>

```
Tena mātulaghātena, pāpakena upaddutā;
```

```
Gantvā taṃ parivāresuṃ, laddho no sāmiko iti.
```

<p rend="hangnum">§111.</p>

```
Patanto sopi kho coro, ṭhitova girimaṇḍale;
```

```
Sabbaṃ hatthagataṃ katvā, rājabhaṇḍaṃ mahagghiyaṃ.
```

<p rend="hangnum">§112.</p>

```
Hatthī asseca ādāya, gantvā malayamāruhi;
```

```
Mahindasenā ghātentī, tassa senaṃ tahiṃ tahiṃ.
```

<p rend="hangnum">§113.</p>

```
Padānupadamasse’va, gacchanti hatthiassake;
```

```
Disvā malayapādamhi, gahetvā ettha so iti.
```

<p rend="hangnum">§114.</p>

```
Tattha <pb ed="M" n="0.0328" /> pāvisimaddantī, sabbaṃ malayakānanaṃ;
```

```
Nadīyo pallale ceva, karonti maggasādise.
```

<p rend="hangnum">§115.</p>

```
Bālakova janaṃ disvā, sabbaṃ ratanamattano;
```

```
Kodhābhibhūto chaḍḍesi, nadī sobbhataṭādīsu.
```

<p rend="hangnum">§116.</p>

```
Ekakova nilīyittha, vane pabbatakandare;
```

```
Gavesanto jano disvā, tamaggahi narādhammaṃ.
```

<p rend="hangnum">§117.</p>

```
Tamādāya’ti tuṭṭho so, jano āgamma sajjukaṃ;
```

```
Mahindamupadassesi, nisinnaṃ guttasālake.
```

<p rend="hangnum">§118.</p>

```
So taṃ disvā hasitvāna,
```

```
Bhutto kiṃ rohaṇo’’iti;
```

```
Nāyakassa niyyātetvā,
```

```
Vajiraggassa rājino.
```

<p rend="hangnum">§119.</p>

```
Sayaṃ senaṃ samādāya, mahāgāmamupāgato;
```

```
Rohaṇā dhipati hutvā, karonto lokasaṅgahaṃ.
```

<p rend="hangnum">§120.</p>

```
Janaṃ pākatikaṃ katvā, bālakena vibādhitaṃ;
```

```
Sāsanañca yathāṭhāne, ṭhapetvā tena nāsitaṃ.
```

<p rend="hangnum">§121.</p>

```
Pupphārāme phalārāme, kārayitvā tahiṃ tahiṃ;
```

```
Vāpiyo’pi ca gaṇhitvā, bandhāpetvā mahānadiṃ.
```

<p rend="hangnum">§122.</p>

```
Sabbattha sulabhaṃ katvā, saṅghassa catupaccayaṃ;
```

```
Duṭṭhe ca paṭibāhetvā, maṇḍalīke ca raṭṭhiye.
```

<p rend="hangnum">§123.</p>

```
Core ca parisodhetvā, katvā vigatakaṇṭakaṃ;
```

```
Tosayanto’khilaṃ lokaṃ, cāgabhogasamappito.
```

<p rend="hangnum">§124.</p>

```
Upāsaniyo viññūhi, sevanīyo dhanatthīhi;
```

```
Kapparukkhūpamo sabba-yācakānaṃ hitāvaho.
```

<p rend="hangnum">§125.</p>

```
Hitvā dubbinayaṃ dese, pubbakehi pavattitaṃ;
```

```
Samācaranto dhammañca, vāsaṃ tattheva kappayi.
```

<p rend="hangnum">§126.</p>

```
Ādipādaṃ gahetvāna, vajiraggo vināyako;
```

```
Anurādhamupāgamma, rājānamabhidassayi.
```

<p rend="hangnum">§127.</p>

```
Rājāpi disvā taṃ kuddho, khippaṃ pakkhippa cārake;
```

```
Rakkhāvaraṇamassādā, viheṭhesi ca sabbāso.
```

<p rend="hangnum">§128.</p>

```
Adāsi <pb ed="M" n="0.0329" /> ca tulābhāraṃ, tikkhattuṃ so mahāyaso;
```

```
Thūpārāmamhi thūpañca, hemapaṭṭena chādayi.
```

<p rend="hangnum">§129.</p>

```
Katvā tattheva pāsādaṃ, bhikkhusaṅghaṃ nivāsiya;
```

```
Vihāre nagare ceva, paṭisaṅkhāsi jiṇṇakaṃ.
```

<p rend="hangnum">§130.</p>

```
Kadambanadīyā’kāsi, nijjharaṃ thirabandhanaṃ;
```

```
Mariyādaṃ pavaḍḍhesi, vāpiyaṃ so mayettiyaṃ.
```

<p rend="hangnum">§131.</p>

```
Tattha niddhamanaṃcā’kā, anuvassampi bhūmipo;
```

```
Cīvaratthaṃ suvatthāni, susaṇhāni ca dāpayi.
```

<p rend="hangnum">§132.</p>

```
Dubbhikkhe dānasālāyo, kāretvā sabbapāṇinaṃ;
```

```
Mahādānaṃ pavattesi, mahāpāḷiñca vaḍḍhayi.
```

<p rend="hangnum">§133.</p>

```
Dadhibhattañca dāpesi, nikāyattayavāsinaṃ;
```

```
Niccaṃ duggatabhattañca, yāguñceva sakhajjakaṃ.
```

<p rend="hangnum">§134.</p>

```
Evamādīni puññāni, katvā sovaggiyāni so;
```

```
Ekādasahi vassehi, gato devasahabyataṃ.
```

<p rend="hangnum">§135.</p>

```
Tassekādasavassesu, vissaṭṭhaṃ soṇṇameva tu;
```

```
Ahu satasahassānaṃ, tayo dasahi sammitaṃ.
```

<p rend="hangnum">§136.</p>

```
Sudujjayaṃ paṇḍunarādhirāja,
```

```
Mekoparo rohaṇamuggaduggaṃ;
```

```
Katvā’pi ete savase narindā,
```

```
Sayaṃ vasaṃ maccumupāgamiṃsu.
```

Sujanappasāda saṃvegatthāya kate mahāvaṃse

Rājadvayadīpano nāma

Ekūnapaññāsatimo paricchedo.

### Paññāsatima pariccheda

#### Dvirājakonāma

<p rend="hangnum">§1.</p>

```
Tato <pb ed="M" n="0.0330" /> rajje patiṭṭhāya, kassapo dakkhiṇaṃ disaṃ;
```

```
Adā kassapanāmassa, yuvarājassa dhīmato.
```

<p rend="hangnum">§2.</p>

```
Aggābhisekaṃ dāpesi, yuvarājassa dhītuyā;
```

```
Rājakaññāya tissāya, bhariyāye’va attano.
```

<p rend="hangnum">§3.</p>

```
Yācakānañca sippīnaṃ, āgatānaṃ tato tato;
```

```
Dānaṃ daṇḍissaraṃ nāma, sadā dāpesi bhūpati.
```

<p rend="hangnum">§4.</p>

```
Ādipādo mahindo so,
```

```
Vasanto rohaṇe tadā;
```

```
Gahetuṃ rājinoraṭṭha-
```

```
Mādāya balamāgato.
```

<p rend="hangnum">§5.</p>

```
Taṃ sutvā kupito rājā, balaṃ pesesi attano;
```

```
Yujjhitvā taṃ parājesi, mahindo so mahābhaṭo.
```

<p rend="hangnum">§6.</p>

```
Tato rājā nivattetuṃ, pitaraṃ tassa pesayi;
```

```
Kassapaṃ yuvarājaṃ taṃ, so gantvā puttasantikaṃ.
```

<p rend="hangnum">§7.</p>

```
Nānādhammakathopetaṃ, vatvā yuttimanekadhā;
```

```
Saṅghāmato nivattetvā, puttaṃ so punarāgami.
```

<p rend="hangnum">§8.</p>

```
Ādipādo tu so pacchā, ghātetvā maṇḍalādhipe;
```

```
Kuddhejanapade disvā, agamāsi purantikaṃ.
```

<p rend="hangnum">§9.</p>

```
Bhikkhusaṅgho tamānetvā, dassesi vasudhādhipaṃ;
```

```
Datvā so dhītaraṃ tassā, pesesi puna rohaṇaṃ.
```

<p rend="hangnum">§10.</p>

```
Nīharitvāna dussīle, nikāyattayavāsīsu;
```

```
Gāhāpesi nave bhikkhū, āvāse tattha tattha so.
```

<p rend="hangnum">§11.</p>

```
Dvayābhisekajātena, ādipādena sununā;
```

```
Mahāvihāre bodhimhi, paṃsuṃ vaḍḍhesi pūjayaṃ.
```

<p rend="hangnum">§12.</p>

```
Akāsi <pb ed="M" n="0.0331" /> ca nikāyesu, tīsu bimbe silāmaye;
```

```
Sovaṇṇaye raṃsijāle, chattaṃ cūḷāmaṇiṃ tathā.
```

<p rend="hangnum">§13.</p>

```
Abhayagirivihāramhi, pāsādaṃ sakanāmakaṃ;
```

```
Katvā tattha nivāsetvā, bhikkhu gāmamadāpayi.
```

<p rend="hangnum">§14.</p>

```
Mahiyaṅgaṇavihārasmiṃ, gāmaṃ so cetiyassa’dā;
```

```
Savatthaṃ paṭimābhattaṃ, sabbabhikkhūna dāpayi.
```

<p rend="hangnum">§15.</p>

```
Thale jale ca sattānaṃ, adāsi abhayaṃ tadā;
```

```
Cārittapubbarājūnaṃ, paripālesi sabbadā.
```

<p rend="hangnum">§16.</p>

```
Tassa senāpati seno, ilaṅgorājavaṃsajo;
```

```
Theriyānaṃ akā’vāsaṃ; Thūpārāmassa pacchato.
```

<p rend="hangnum">§17.</p>

```
Dhammārucikabhikkhūnaṃ, dhammārāmamakārayi;
```

```
Tathā sāgalikānañca, kassapasenanāmakaṃ.
```

<p rend="hangnum">§18.</p>

```
Hadayuṇhābhidhānaṃ so, katvā cetiyapabbate;
```

```
Pariveṇaṃ adādhamma-rucikānañca bhikkhūnaṃ.
```

<p rend="hangnum">§19.</p>

```
Ārāmikānaṃ bhikkhūnaṃ, ārāmesu tahiṃ tahiṃ;
```

```
Ekamekaṃ kuṭiṃ katvā, dāpesi ca camūpati.
```

<p rend="hangnum">§20.</p>

```
Rattamālagirismiṃ so, katvā rammaṃ taraṃ subhaṃ;
```

```
Kuciṃ adā sāsanassa, sāmikānaṃ tapassinaṃ.
```

<p rend="hangnum">§21.</p>

```
Mahāvihāre kāretvā, paviveṇaṃ varaṃ adā;
```

```
Paṃsukūlikabhikkhūnaṃ, samuddagirināmakaṃ.
```

<p rend="hangnum">§22.</p>

```
Vāsaṃ araññe kāretvā, attano vaṃsanāmakaṃ;
```

```
Mahāvihāre bhikkhūnaṃ, vane nivāsataṃ adā.
```

<p rend="hangnum">§23.</p>

```
Vihāresū ca jiṇṇesu, navakammamakārayi;
```

```
Dāpesi aggalaṃ sabba-bhikkhūnaṃ jiṇṇacīvare.
```

<p rend="hangnum">§24.</p>

```
Tissārāmaṃ karitvāna, bhikkhūnīnamupassayaṃ;
```

```
Maricavaṭṭimahābodhi, parihāre nivesayi.
```

<p rend="hangnum">§25.</p>

```
Anurādhapure ceva, pulatthinagarepi ca;
```

```
Upasaggaroganāsāya, vejjasālāpi kārayi.
```

<p rend="hangnum">§26.</p>

```
Attanā katavāsanaṃ, bhogagāme ca dāpayi;
```

```
Tathārāmikagāme ca, paṭimābharaṇañca so.
```

<p rend="hangnum">§27.</p>

```
Bhesajjagehaṃ <pb ed="M" n="0.0332" /> kāresi, nagare tattha tattha so;
```

```
Paṃsukūlikabhikkhūnaṃ, bhattaṃ vatthañca dāpayi.
```

<p rend="hangnum">§28.</p>

```
Khandhīkate amocesi, tiracchānagate bahū;
```

```
Kapaṇānañca dāpesi, mahādānaṃ camūpati.
```

<p rend="hangnum">§29.</p>

```
Vicittaṃ byañjanaṃ bhattaṃ, yāguṃ vividhakhajjakaṃ;
```

```
Katvā sūkararūpañca, guḷaṃ bhikkhūnaṃ dāpayi.
```

<p rend="hangnum">§30.</p>

```
Evāmādīni puññāni, katvā senāya nāyako;
```

```
Seno kittindupādehi, sabbā obhāsayī disā.
```

<p rend="hangnum">§31.</p>

```
Tasseva ñātako katvā, nāyako rakkhasavhayo;
```

```
Savārakamhi gāmamhi, vihāraṃ sumanoharaṃ.
```

<p rend="hangnum">§32.</p>

```
Mahāvihāravāsīnaṃ, sārānaṃ paṭipattiyā;
```

```
Bhikkhūnaṃ so adā sādhu, ṭhapetvā vattamuttamaṃ.
```

<p rend="hangnum">§33.</p>

```
Seno nāma mahālekho, mahālekhakapabbataṃ;
```

```
Mahāvihāre kāresi, bhikkhūnaṃ vāsamuttamaṃ.
```

<p rend="hangnum">§34.</p>

```
Coḷarājābhidhāno, ca, amacco tassa rājino;
```

```
Pariveṇaṃ akārammaṃ, naṭṭhaṃ taṃ suppatiṭṭhitaṃ.
```

<p rend="hangnum">§35.</p>

```
Rājā tīsu nikāyesu, rūpakammamanoramaṃ;
```

```
Maṇḍapāni vicittāni, vejayanto pamāni ca.
```

<p rend="hangnum">§36.</p>

```
Kāretvā dhātupūjāyo, katvā janamanoharā;
```

```
Yathā kammaṃ gato ṭhatvā, vassāni dasasatta ca.
```

<p rend="hangnum">§37.</p>

```
Dvayābhisekasañjāto, yuvarājātha kassapo;
```

```
Āsi laddhābhiseko so, laṃkārajjekamāgate.
```

<p rend="hangnum">§38.</p>

```
Saddho āgatamaggova, sābhiñño viya paññavā;
```

```
Vattā so maramantiva, cāgavā dhanado viya.
```

<p rend="hangnum">§39.</p>

```
Bahussuto dhammakathī, sabbasippavisārado;
```

```
Yuttāyuttavicārāya, nipuṇo nayakovido.
```

<p rend="hangnum">§40.</p>

```
Acalo indalīlo’va, ṭhito sugatasāsane;
```

```
Parappavādivātehi, sabbehi’pi akampiyo.
```

<p rend="hangnum">§41.</p>

```
Māyāsāṭheyyamānādi, pāpānañca agocaro;
```

```
Guṇānaṃ ākaro sabba-ratanānaṃ vasāgaro.
```

<p rend="hangnum">§42.</p>

```
Bhūmicando <pb ed="M" n="0.0333" /> narindo so, vaṃse jātassa attano;
```

```
Dappuḷassādīpādassa, yuvarājapadaṃ adā.
```

<p rend="hangnum">§43.</p>

```
Rajjaṃ dasahi dhammehi, catusaṅgahavatthūhi;
```

```
Karonto paripālesi, lokaṃ nettaṃva attano.
```

<p rend="hangnum">§44.</p>

```
So dhetvā sāsanaṃ sabbaṃ, dhammakammena satthuno;
```

```
Gahetvā navake bhikkhū, akāsā’vāsapūraṇaṃ.
```

<p rend="hangnum">§45.</p>

```
Duṭṭhagāmaṇirājena, kataṃ maricavaṭṭikaṃ;
```

```
Naṭṭhaṃ vihāraṃ kāretvā, nānāāvāsa bhūsitaṃ.
```

<p rend="hangnum">§46.</p>

```
Theravaṃsajabhikkhūnaṃ, adā katvā mahāmahaṃ;
```

```
Tesaṃ pañcasatānañca, bhogagāme ca dāpayi.
```

<p rend="hangnum">§47.</p>

```
Tattha so tusite ramme, devasaṅghapurakkhataṃ;
```

```
Metteyyaṃ lokanāthaṃ taṃ, desentaṃ dhammamuttamaṃ.
```

<p rend="hangnum">§48.</p>

```
Dassento viya lokassa, vihāre sabbasajjite;
```

```
Nisinno maṇḍape ramme, nānāratanabhūsite.
```

<p rend="hangnum">§49.</p>

```
Nagarehi ca sabbehi, bhikkhūhi parivārito;
```

```
Buddhalilāya laṃkindo, abhidhamma mabhāsayi.
```

<p rend="hangnum">§50.</p>

```
Soṇṇapaṭṭe likhāpetvā-bhidhammapiṭakaṃ tadā;
```

```
Dhammasaṅgaṇikaṃ potthaṃ, nānāratana bhūsitaṃ.
```

<p rend="hangnum">§51.</p>

```
Katvā nagaramajjhamhi, kāretvā hemamuttamaṃ;
```

```
Taṃ tattha ṭhapayitvāna, parihāramadāpayi.
```

<p rend="hangnum">§52.</p>

```
Sakkasenāpatiṭṭhānaṃ, datvā puttassa attano;
```

```
Parihāre niyojesi, tattha taṃ dhammapotthake.
```

<p rend="hangnum">§53.</p>

```
Anusaṃvaccharaṃ rājā, puraṃ devapurī viya;
```

```
Vibhūsitāya senāya, sajjetvā parivārito.
```

<p rend="hangnum">§54.</p>

```
Devarājāva sobhanto, sabbābharaṇabhūsito;
```

```
Hatthikhaṇḍe nisīditvā, caranto puravīthiyaṃ.
```

<p rend="hangnum">§55.</p>

```
Mahatā parihārena, netvā taṃ dhammasaṅgahaṃ;
```

```
Attanā kāritaṃ rammaṃ, vihāraṃ sabbasajjitaṃ.
```

<p rend="hangnum">§56.</p>

```
Tattha dhātugate ramme, nānāratanabhūsite;
```

```
Maṇḍape dhātupiṭhasmiṃ, patiṭṭhāpiya pūjayi.
```

<p rend="hangnum">§57.</p>

```
Ganthākarapariveṇaṃ<pb ed="M" n="0.0334" />, mahāmeghavane akā;
```

```
Nagare vajjasālā ca, tesaṃ gāme ca dāpayi.
```

<p rend="hangnum">§58.</p>

```
Bhaṇḍikapariveṇañca, silāmeghañca pabbataṃ;
```

```
Katvā’bhayagirismiṃ so, tesaṃ gāmamadāpayi.
```

<p rend="hangnum">§59.</p>

```
Jotivanavihārasmiṃ, rājā laṅkāya nāyako;
```

```
Bhattaggassa adā gāmaṃ, tathā’bhayagirimhi ca.
```

<p rend="hangnum">§60.</p>

```
Dakkhiṇagirināmassa, vihārassa ca dāpayi;
```

```
Gāmaṃ kataññubhāvena, rājā paramadhammiko.
```

<p rend="hangnum">§61.</p>

```
Sakkasenāpati rammaṃ, pariveṇaṃ sumāpiya;
```

```
Adāsi sahagāmehi, theriyānaṃ sanāmikaṃ.
```

<p rend="hangnum">§62.</p>

```
Bhariyā vajirā tassa, tesaṃyeva adāpayi;
```

```
Pariveṇaṃ karitvāna, sagāmaṃ sakanāmakaṃ.
```

<p rend="hangnum">§63.</p>

```
Upassayaṃ karitvāna, sā eva padalañchane;
```

```
Bhikkhūnīnaṃ adā thera-vaṃse sabbattha pūjite.
```

<p rend="hangnum">§64.</p>

```
Sakkasenāpati mātā, devā’raññaka bhikkhūnaṃ;
```

```
Theravaṃsappadīpānaṃ, akā’vāsaṃ sanāmakaṃ.
```

<p rend="hangnum">§65.</p>

```
Sā eva paṭibimbassa, satthu maricavaṭṭiyaṃ;
```

```
Cūḷāmaṇiṃ pādajalaṃ, akā chattañca cīvaraṃ.
```

<p rend="hangnum">§66.</p>

```
Rājā rājālayeyeva, rājavaṃsaṃ sanāmakaṃ;
```

```
Akāsi pāḷikaṃ nāma, pāsādaṃ sumano haraṃ.
```

<p rend="hangnum">§67.</p>

```
Pūjesi rājinī nāma, rājino bhariyā’parā;
```

```
Paṭṭakañcukapūjāya, hemamālika cetiyaṃ.
```

<p rend="hangnum">§68.</p>

```
Tassā puttosi siddhattho, nāma issariye ṭhito;
```

```
Suto malayarājāti, rūpena makaraddhajo.
```

<p rend="hangnum">§69.</p>

```
Rājā tasmiṃ mate katvā, sālaṃ bhikkhunamuttamaṃ;
```

```
Dānavaṭṭaṃ paṭṭhapetvā, tassa pattimadā tadā.
```

<p rend="hangnum">§70.</p>

```
Evaṃ dhammena kārente, rajjaṃ laṅkādīpe tadā;
```

```
Coḷarājena yujjhitvā, paṇḍurājā parājito.
```

<p rend="hangnum">§71.</p>

```
Paṇṇākārāni nekāni, balaṃ sandhāya pesayi;
```

```
Rājālaṃkissaro saddhiṃ, mantetvā sacivehi so.
```

<p rend="hangnum">§72.</p>

```
Sannayha <pb ed="M" n="0.0335" /> balakāyaṃ so, sakkasenāpatiṃ sakaṃ;
```

```
Balassa nāyakaṃ katvā, mahāyitthamupāgami.
```

<p rend="hangnum">§73.</p>

```
Vijayaṃ pubbarājūnaṃ, vatvā velātaṭe ṭhito;
```

```
Ussāhaṃ janayitvāna, nāvaṃ āropayī balaṃ.
```

<p rend="hangnum">§74.</p>

```
Balakāyaṃ samādāya, sakkasenāpatiṃ tadā;
```

```
Sukhena sāgaraṃ tiṇṇo, paṇḍudesamupāgami.
```

<p rend="hangnum">§75.</p>

```
Disvā balañca tañceva, paṇḍurājā sumānaso;
```

```
Ekacchattaṃ karissāmi, jambudīpanti abravi.
```

<p rend="hangnum">§76.</p>

```
Baladvayaṃ gahetvāna, rājā so coḷavaṃsajaṃ;
```

```
Jetuṃ asakkuṇitvāna yuddhamujjhiya nikkhami.
```

<p rend="hangnum">§77.</p>

```
Yujjhissāmīti gantāna, sakkasenāpatī puna;
```

```
Nisinno upasaggena, mato pāpena paṇḍuto.
```

<p rend="hangnum">§78.</p>

```
Laṃkissaro balassāpi, tena rogena nānasaṃ;
```

```
Sutvā dayālubhāvena, senaṃ āṇāpayī tato.
```

<p rend="hangnum">§79.</p>

```
Sakka senāpatiṭṭhānaṃ, tassa puttassa’dā tadā;
```

```
Vaḍḍhesi tena taṃ puttaṃ, katvā senāya nāyakaṃ.
```

<p rend="hangnum">§80.</p>

```
Nikāyattayavāsīhi, parittaṃ nagare tadā;
```

```
Kāretvā rogadubbuṭṭhi-bhayaṃ nāsesi jantunaṃ.
```

<p rend="hangnum">§81.</p>

```
Sāsanassa ca lokassa, santiṃ katvā anekadhā;
```

```
Rājā so dasame vasse, sukhena tidivaṃ gato.
```

<p rend="hangnum">§82.</p>

```
Laṃkārajjepi ṭhatvā kathitatipiṭako sabbavijjāpadīpo,
```

```
Vattāvādī kavī so satidhītivisado desako bhāvako ca;
```

```
Paññāsaddhādayā vā parahitanirato lokavedīvadaññū;
```

```
Rājindo kassapo’yaṃ viya vimalaguṇo hotulokopi sabbo.
```

Sujanappasādasaṃvegatthāya kate mahāvaṃse

Dvirājako nāma

Paññāsatimo paricchedo.

### Ekapaññāsatima pariccheda

#### Pañcarājako nāma

<p rend="hangnum">§1.</p>

```
Yuvarājā <pb ed="M" n="0.0336" /> tadā hutvā, rājā dappuḷanāmako;
```

```
Ṭhapesi oparajjamhi, ādipadaṃ sanāmakaṃ.
```

<p rend="hangnum">§2.</p>

```
Maricavaṭṭivihārassa, gāmaṃ datvā tato pure;
```

```
Cārittaṃ pubbarājūnaṃ, rakkhitvāna mahiṃ imaṃ.
```

<p rend="hangnum">§3.</p>

```
Abhutvā dīghakālañhi, pubbakammena attano;
```

```
Rājā so sattame māse, paviṭṭho paccuno mukhaṃ.
```

<p rend="hangnum">§4.</p>

```
Uparājā ahurājā, dappuḷo tadanantaraṃ;
```

```
Udayassādipādassa, yuvarājapadaṃ adā.
```

<p rend="hangnum">§5.</p>

```
Tadā coḷabhayā paṇḍu-rājaṃ janapadaṃ sakaṃ;
```

```
Cajitvā nāvamāruyha, mahātitthamupāgami.
```

<p rend="hangnum">§6.</p>

```
Āṇāpetvāna taṃ rājā, disvā santuṭṭhamānaso;
```

```
Mahābhogaṃ adā tassa, nivāsesi purā bahi.
```

<p rend="hangnum">§7.</p>

```
Coḷarājena yujjhitvā, gahetvā paṭṭanadvayaṃ;
```

```
Paṇḍurājassa dammīti, sannaddhe laṅkarājini.
```

<p rend="hangnum">§8.</p>

```
Kenā’pi karaṇīyena, khattiyā dīpavāsino;
```

```
Akaṃsu viggahaṃ ghoraṃ, pāpakammena paṇḍuno.
```

<p rend="hangnum">§9.</p>

```
Paṇḍurāje’ttha vāsena, kammaṃ natthīti cintiya;
```

```
Ṭhapetvā makuṭādīni, gato keraḷasantikaṃ.
```

<p rend="hangnum">§10.</p>

```
Viggahe niṭṭhite rājā, mahāmeghavane tadā;
```

```
Mahābodhigharassā’dā, gāmaṃ nagarasantike.
```

<p rend="hangnum">§11.</p>

```
Āvāsaṃ rakkhako nāma, tassa senāpatī akā;
```

```
Thūpārāmasamīpamhi, iḷaṅgo rājanāmakaṃ.
```

<p rend="hangnum">§12.</p>

```
Kataṃ taṃ pubbarājehi, rājā so paripāliya;
```

```
Patto dvādasamaṃ vassaṃ, yathākammamupāgami.
```

<p rend="hangnum">§13.</p>

```
Udayo <pb ed="M" n="0.0337" /> yuvarājā’si, laṃkāvāsīnamissaro;
```

```
Senanāmādipādaṃ so, oparajje’bhisecayi.
```

<p rend="hangnum">§14.</p>

```
Rañño bhītā tadāmaccā, pavisiṃsu tapovanaṃ;
```

```
Rājoparājā gantvāna, tesaṃ sīsāni chedayuṃ.
```

<p rend="hangnum">§15.</p>

```
Tena kammena nibbinnā, yatayo tannivāsino;
```

```
Hitvā janapadaṃ rañño, tadāgacchiṃsu rohaṇaṃ.
```

<p rend="hangnum">§16.</p>

```
Tadā jānapadā ceva, nāgarā ca balāni ca;
```

```
Kupitā caṇḍuvātena, sāgaro viya kampito.
```

<p rend="hangnum">§17.</p>

```
Ratanapāsādamāruyha, vihāre abhayuttare;
```

```
Santāsetvāna rājānaṃ, dassetvāna vibhīsikaṃ.
```

<p rend="hangnum">§18.</p>

```
Upatthambhakamaccānaṃ, viggahassa tapovane;
```

```
Tadā sīsāni chinditvā, kavātena nipātayuṃ.
```

<p rend="hangnum">§19.</p>

```
Taṃ sutvā yuvarājā ca, ādipādo ca taṃ sakhā;
```

```
Ullaṅghitvāna pākāraṃ, sīghaṃ gacchiṃsu rohaṇaṃ.
```

<p rend="hangnum">§20.</p>

```
Balakāyonubandhitvā, yāva kaṇhanadītaṭā;
```

```
Alābhena ca nāvānaṃ, tiṇṇattā tesamāgami.
```

<p rend="hangnum">§21.</p>

```
Rājaputtāgatā tattha, vane abhayabhedino;
```

```
Yatīnaṃ purato tesaṃ, nipajjitvā urena te.
```

<p rend="hangnum">§22.</p>

```
Allavatthā’llakesā ca, paridevittha’nekadhā;
```

```
Kandītvā rodanaṃ katvā, khamāpesuṃ tapassino.
```

<p rend="hangnum">§23.</p>

```
Khantimettānubhāvena, tesaṃ sāsanasāminaṃ;
```

```
Puññodayo ahu tesaṃ, ubhinnaṃ dīpasāminaṃ.
```

<p rend="hangnum">§24.</p>

```
Yuvarājabalañceva, nikāyattayavāsino;
```

```
Gamiṃsu tesamānetuṃ, santibhūte mahābale.
```

<p rend="hangnum">§25.</p>

```
Rājaputtā ubho byattā, paṇḍitā paṃsukūlino;
```

```
Yācitvā tesamādāya, agamaṃsu sakaṃ puraṃ.
```

<p rend="hangnum">§26.</p>

```
Bhikkhūnaṃ purato maggaṃ, rājāgantā khamāpayi;
```

```
Ādāya te vanaṃ tesaṃ, netvā rājagharaṃ gato.
```

<p rend="hangnum">§27.</p>

```
Tato paṭṭhāya cāritthaṃ, pāletvā pubbarājunaṃ;
```

```
Rājā so tatiye vasse, yathākammamupāgami.
```

<p rend="hangnum">§28.</p>

```
Laṃkābhisekaṃ <pb ed="M" n="0.0338" /> patvāna, seno so matimā tato;
```

```
Udayaṃ ādipādaṃ taṃ, yuvarājaṃ akā sakhaṃ.
```

<p rend="hangnum">§29.</p>

```
Kahāpaṇasahassaṃ so, duggatānaṃ uposathe;
```

```
Hotu’posathiko datvā, yāvajīvaṃ narādhipo.
```

<p rend="hangnum">§30.</p>

```
Paṭimā bhattavatthāni, bhikkhūnaṃ dharaṇī pati;
```

```
Adā daṇḍissaraṃ dānaṃ, yācakānañca sippīnaṃ.
```

<p rend="hangnum">§31.</p>

```
Ṭhāne katthaci sippīnaṃ, pāsādesu manohare;
```

```
Kāretvā bhogagāme ca, adāpesi mahāmati.
```

<p rend="hangnum">§32.</p>

```
Kahāpaṇasahassaṃ vā, datvā pañcasatāni vā;
```

```
Laṅkāyaṃ jiṇṇakāvāse, navakammamakārayī.
```

<p rend="hangnum">§33.</p>

```
Cattālīsasahassāni, abhayuttaracetiye;
```

```
Silāpattharaṇatthāya, dāpesi ca mahīpati.
```

<p rend="hangnum">§34.</p>

```
Mahāvāpīsu laṃkāyaṃ, jiṇṇaniddhamane akā;
```

```
Navakammañca mariyādaṃ, thiyaṃ pāsāṇapaṃsunā.
```

<p rend="hangnum">§35.</p>

```
Akā rājaghare rammaṃ, mālāgehaṃ mahārahaṃ;
```

```
Ṭhapitaṃ punarājūhi, dānaṃ sammāpavattayi.
```

<p rend="hangnum">§36.</p>

```
Kataṃ malayarājena, amaccena’gga bodhinā;
```

```
Pariveṇaṃ nāgasālaṃ, disvā gāma madā tadā.
```

<p rend="hangnum">§37.</p>

```
Katvā catuvihāresu, rūpakammāni sādhukaṃ;
```

```
Maṇḍapāni ca rammāni, dhātupūjaṃ akā sadā.
```

<p rend="hangnum">§38.</p>

```
Evamādīni puññāni, anekāni anekadhā;
```

```
Katvā so navame vasse, yathākammamupāgami.
```

<p rend="hangnum">§39.</p>

```
Laṃkābhisekaṃ patvāna, yuvarājodayo tato;
```

```
Senanāmādipādaṃ so, oparajje’bhi secayi.
```

<p rend="hangnum">§40.</p>

```
Niddālu majjapo āsi, rājā pāpena jantunaṃ;
```

```
Coḷo pamattataṃ tassa, sutvā santuṭṭhamānaso.
```

<p rend="hangnum">§41.</p>

```
Paṇḍudesātisekaṃ so, pattukā mettha pesayi;
```

```
Makuṭādīnamatthāya, ṭhapitānaṃva paṇḍunā.
```

<p rend="hangnum">§42.</p>

```
Tāni nādāsi so rājā, tena coḷo mahabbalo;
```

```
Balaṃ sannayha pesesi, balakkārena gaṇhituṃ.
```

<p rend="hangnum">§43.</p>

```
Tadā <pb ed="M" n="0.0339" /> senāpati ettha, paccante kupite gato;
```

```
Āṇāpetvāna taṃ rājā, yujjhanatthāya pesayi.
```

<p rend="hangnum">§44.</p>

```
Hato senāpati tattha, yujjhi na raṇe mato;
```

```
Kakūṭādīni ādāya, rājā so rohaṇaṃ agā.
```

<p rend="hangnum">§45.</p>

```
Gantvā coḷabalaṃ tattha, alabhitvā pavesanaṃ;
```

```
Nivattitvā sakaṃ raṭṭhaṃ, agamāsi idhatā bhayā.
```

<p rend="hangnum">§46.</p>

```
Tato senāpatiṭṭhāne, viduraggaṃ tu nāyakaṃ;
```

```
Ṭhapesi rājā laṃkindo, tejavantaṃ mahāmatiṃ.
```

<p rend="hangnum">§47.</p>

```
Paccantaṃ coḷarājassa, ghātetvā so camūpati;
```

```
Āṇāpesi ito nītaṃ, dassetvāna vibhīsitaṃ.
```

<p rend="hangnum">§48.</p>

```
Tato dāpesi so sabba-parikkhāraṃ mahārahaṃ;
```

```
Paṃsukūlikabhikkhūnaṃ, sabbesaṃ dīpavāsinaṃ.
```

<p rend="hangnum">§49.</p>

```
Mahāvihāre laṃkindo, paṭibimbassa satthuno;
```

```
Jalantaṃ maṇiraṃsīhi, akā cūḷāmaṇiṃ tadā.
```

<p rend="hangnum">§50.</p>

```
Orodhā vidurā tassa, pādajālena pūjayi;
```

```
Maṇīhi pajjalantehi, paṭimaṃ taṃ silāmayaṃ.
```

<p rend="hangnum">§51.</p>

```
Jhāpitaṃ coḷarājassa, balena maṇināmakaṃ;
```

```
Pāsādaṃ kātumāraddho, cuto vassamhi aṭṭhame.
```

<p rend="hangnum">§52.</p>

```
Pañcete vasudhādhipā vasumahiṃ ekātapattaṅkitaṃ;
```

```
Bhutvā niggahasaṅgahehi sakalaṃ lokaṃ vase vattiya;
```

```
Yā tā maccuvasaṃ saputtavaṇitā sāmaccamittānugā;
```

```
Iccevaṃ satataṃ sarantu sujanā hātuṃ pamādaṃ madaṃ.
```

Sujanappasādasaṃvegatthāya kate mahāvaṃse

Pañcarājako nāma

Ekapaññāsatimo paricchedo.

### Dvipaññāsatima pariccheda

#### Tirājakonāma

<p rend="hangnum">§1.</p>

```
Tato <pb ed="M" n="0.0340" /> laṅkābhisekaṃ so, patvā seno kamāgataṃ;
```

```
Mahindassādipādassa, yuvarājapadaṃ adā.
```

<p rend="hangnum">§2.</p>

```
Pañño mahākavī byatto, majjhatto mittasattusu;
```

```
Yutto dayāya mettāya, rājā so sabbadā ahu.
```

<p rend="hangnum">§3.</p>

```
Kālaṃ devo’natikkamma, sammā dhārābhivassati;
```

```
Raṭṭhe tasmiṃ vasantā’suṃ, sukhitā nibbhayā sadā.
```

<p rend="hangnum">§4.</p>

```
Suttantaṃ lohapāsāde, nisinno vaṇṇayī tadā;
```

```
Nikāyattayavāsīhi, rājā so parivārito.
```

<p rend="hangnum">§5.</p>

```
Dāṭhadhātukaraṇḍaṃ so, nānāratanabhūsitaṃ;
```

```
Akā catuvihāresu, dhātupūjā ca’nekadhā.
```

<p rend="hangnum">§6.</p>

```
Pariveṇaṃ sitthagāmaṃ, kāretvā vutthamattanā;
```

```
Lokaṃ puttaṃva pāletvā, tivassena divaṅgato.
```

<p rend="hangnum">§7.</p>

```
Yuvarājā mahindo so, rājāsi tadanantaraṃ;
```

```
Mahāpuñño mahātejo, mahāseno mahāyaso.
```

<p rend="hangnum">§8.</p>

```
Ekacchattaṃ akā laṅkaṃ, ghātetvā corupaddavaṃ;
```

```
Akaṃsu tamupaṭṭhānaṃ, niccamaṇḍalanāyakaṃ.
```

<p rend="hangnum">§9.</p>

```
Vijjamānepi laṅkāyaṃ, khattiyānaṃ narādhipo;
```

```
Kāliṅgacakkavattissa, vaṃse jātaṃ kumārikaṃ.
```

<p rend="hangnum">§10.</p>

```
Āṇāpetvāna taṃ agga-mahesiṃ attano akā;
```

```
Tassā puttā duve jātā, dhītā ekā manoramā.
```

<p rend="hangnum">§11.</p>

```
Ādipāde akā putte, dhītaraṃ coparājiniṃ;
```

```
Iti sīhaḷavaṃsañca, paṭṭhapesi sabhūpati.
```

<p rend="hangnum">§12.</p>

```
Balakāyaṃ imaṃ desaṃ, maddanatthāya vallabho;
```

```
Pesesi nāgadīpaṃ so, sutvā taṃ bhūpati idha.
```

<p rend="hangnum">§13.</p>

```
Balaṃ <pb ed="M" n="0.0341" /> datvāna senavha-rājasenāpatiṃ tadā;
```

```
Vallabhassa balene’sa, yujjhituṃ tattha pesayi.
```

<p rend="hangnum">§14.</p>

```
Gantvā senāpatī tattha, balene’tassa rājino;
```

```
Yujjhitvā taṃ vināsetvā, gaṇhi so yuddhamaṇḍale.
```

<p rend="hangnum">§15.</p>

```
Asakkento imaṃ jetuṃ, rājā naṃ vallabhādayo;
```

```
Rājāno mittasambandhaṃ, laṃkindena akaṃsu te.
```

<p rend="hangnum">§16.</p>

```
Icchevaṃ rājino tejo, jambudīpamavatthari;
```

```
Pattharitvāna laṃkāyaṃ, ullaṅghitvāna sāgaraṃ.
```

<p rend="hangnum">§17.</p>

```
Saddhammaṃ kathāyantānaṃ, katvā sammā na muttamaṃ;
```

```
Dhammaṃ sutvāna so rājā, pasanno buddhasāsane.
```

<p rend="hangnum">§18.</p>

```
Rājā so sannipātetvā, paṃsukūlikabhikkhavo;
```

```
Yācitvā attano gehaṃ, āṇāpetvāna sādhukaṃ.
```

<p rend="hangnum">§19.</p>

```
Āsanaṃ paññapetvāna, nisīdāpiya bhojanaṃ;
```

```
Dāpesi vipulaṃ suddhaṃ, sadā ekadine viya.
```

<p rend="hangnum">§20.</p>

```
Anekabyañjanaṃ rājā-raññakānaṃ tapassinaṃ;
```

```
Pesesi bhojanaṃ suddhaṃ, mahagghaṃ vipulaṃ sadā.
```

<p rend="hangnum">§21.</p>

```
Vejjeva pesayitvāna, vilānānaṃ tapassinaṃ;
```

```
Santikaṃ so dayāvāso, tikicchāpesi niccaso.
```

<p rend="hangnum">§22.</p>

```
Guḷāni ghanapākāni, lasuṇānaṃ rasāni ca;
```

```
Tambulamukhavāsañca, pacchabhatte adā sadā.
```

<p rend="hangnum">§23.</p>

```
Pattesu pūrayitvāna, lasuṇaṃ maricampi ca;
```

```
Pipphalisaṅgīverāni, guḷāni tiphalāni ca.
```

<p rend="hangnum">§24.</p>

```
Ghataṃ telaṃ madhuñcāya, pāpurattharaṇāni ca;
```

```
Paṃsukūlikabhikkhūnaṃ, paccekaṃ sabbadā adā.
```

<p rend="hangnum">§25.</p>

```
Cīvarādīni sabbāni, parikkhārāni bhūpati;
```

```
Kārāpetvāna dāpesi, bhikkhūnaṃ paṃsukulinaṃ.
```

<p rend="hangnum">§26.</p>

```
Rājā mahāvihārasmiṃ, ekekassa hi bhikkhuno;
```

```
Paccekaṃ navavatthāni, cīvaratthāya dāpayi.
```

<p rend="hangnum">§27.</p>

```
Nikāyattayavāsīnaṃ, bhikkhūnaṃ lābhavāsinaṃ;
```

```
Tulābhāramadā dvīsu, vāresu samahīpati.
```

<p rend="hangnum">§28.</p>

```
Rājā <pb ed="M" n="0.0342" /> so nāgatebhogaṃ,
```

```
Rājāno saṅghabhogato;
```

```
Na gaṇhantūni pāsāṇe,
```

```
Likhāpetvā nidhāpayi.
```

<p rend="hangnum">§29.</p>

```
Kathāpetvāna buddhassa, saraṇāni guṇenava;
```

```
Anāthehi ca tesañca, bhattavatthāni dāpayi.
```

<p rend="hangnum">§30.</p>

```
Dānasālaṃ karitvāna, hatthisālakabhūmiyaṃ;
```

```
Yācakānaṃ adā dānaṃ, tesañca sayanāsanaṃ.
```

<p rend="hangnum">§31.</p>

```
Vejjasālāsu sabbāsu, bhesajjaṃ mañcakañca so;
```

```
Corānaṃ bandhanāgāre, niccaṃ bhattāni dāpayi.
```

<p rend="hangnum">§32.</p>

```
Vānarānaṃ varahānaṃ, migānaṃ sunakhāna ca;
```

```
Bhattaṃ pūvañca dāpesi, dayāvāso yathicchakaṃ.
```

<p rend="hangnum">§33.</p>

```
Rājā catuvihāresu, katvā so vīhirāsayo;
```

```
Yathicchitena gaṇhantu, anāthā iti dāpayi.
```

<p rend="hangnum">§34.</p>

```
Nānāpūjāhi pūjetvā, katvā maṅgalamuttamaṃ;
```

```
Kathāpesi ca bhikkhūhi, byattehi vinayaṃ tadā.
```

<p rend="hangnum">§35.</p>

```
Therena dhammamittena-sitthagāmakavāsinā;
```

```
Pūjayitvāna kāresi, abhidhammassa vaṇṇanaṃ.
```

<p rend="hangnum">§36.</p>

```
Dāṭhānāgā’bhidhānena, therenā’raññavāsinā;
```

```
Laṃkālaṃkārabhūtena, abhidhammaṃ kathāpayi.
```

<p rend="hangnum">§37.</p>

```
Paṭṭakañcukapūjāhi, hemamālikacetiyaṃ;
```

```
Naccagītehi gandhehi, pupphehi vividhehi ca.
```

<p rend="hangnum">§38.</p>

```
Dīpamālāhi dhūpehi, pūjayitvāna’nekadhā;
```

```
Tassa vatthāni bhājetvā, bhikkhūnaṃ dāpayī sayaṃ.
```

<p rend="hangnum">§39.</p>

```
Sadā so attano rajje, uyyānesu tahiṃtahiṃ;
```

```
Āṇāpetvāna pupphāni, pūjesi ratanattayaṃ.
```

<p rend="hangnum">§40.</p>

```
Pāsādaṃ candanaṃ nāma, kātuṃ maricavaṭṭiyaṃ;
```

```
Akārambhañca bhikkhūnaṃ bhogagāme ca dāpayi.
```

<p rend="hangnum">§41.</p>

```
Kesadhātuṃ nidhāpetvā, karaṇḍaṃ ratanehi so;
```

```
Kārayitvāna pūjesi, ṭhapetvā tattha bhūpati.
```

<p rend="hangnum">§42.</p>

```
Soṇṇarajatapaṭṭehi<pb ed="M" n="0.0343" />, thūpārāmamhi cetiyaṃ;
```

```
Chādāpetvā yathārajjaṃ, pūjaṃ kāresi bhūpati.
```

<p rend="hangnum">§43.</p>

```
Tasmiṃ dhātughare rājā, soṇṇadvāramakārayi;
```

```
Pajjalantaṃ sineruṃva, raṃsīhi sūriyassa so.
```

<p rend="hangnum">§44.</p>

```
Jhāpitaṃ coḷarājassa, balena padalañchane;
```

```
Catunnaṃ cetiyānaṃ so, ramanīyaṃ gharaṃ akā.
```

<p rend="hangnum">§45.</p>

```
Jhātaṃ nagaramajjhamhi, dāṭhādhātugharaṃ akā;
```

```
Dhammasaṅgaṇīgehañca, mahāpāḷiñca bhūpati.
```

<p rend="hangnum">§46.</p>

```
Tambūlamaṇḍapaṃ katvā, tattha suṅkaṃ mahīpati;
```

```
Bhikkhūnaṃ theravaṃse so, bhesajjatthāya dāpayi.
```

<p rend="hangnum">§47.</p>

```
Upassayaṃ karitvāna, mahāmaṅgalanāmakaṃ;
```

```
Theravaṃsamhi jātānaṃ, bhikkhunīnaṃ adāpayi.
```

<p rend="hangnum">§48.</p>

```
Mātulodayarājena, āraddhaṃ sādhunā tadā;
```

```
Niṭṭhāpesi mahīpālo, pāsādaṃ maṇināmakaṃ.
```

<p rend="hangnum">§49.</p>

```
Pariveṇāni cattāri, tasmiṃ jetavane tadā;
```

```
Kārāpayiṃsu cattāro, amaccā tassa rājino.
```

<p rend="hangnum">§50.</p>

```
Rañño kittisamādevī, kittināmā manoramā;
```

```
Pariveṇaṃ akārāmaṃ, thūpārāmassa pacchato.
```

<p rend="hangnum">§51.</p>

```
Sā tasmiṃ pariveṇe ca, akā kappāsagāmake;
```

```
Cīvaracetiye ceva, tisso pokkharaṇī suci.
```

<p rend="hangnum">§52.</p>

```
Dvādasaratanāyāmaṃ, dhajaṃ soṇṇamayañca sā;
```

```
Pūjesi puññasambhāraṃ, hemamālika cetiye.
```

<p rend="hangnum">§53.</p>

```
Gihīnaṃ vajjasālañca, putto tassā pureakā;
```

```
Guṇavāsakkasenānī, bhikkhūnañca purābahi.
```

<p rend="hangnum">§54.</p>

```
Rājā catuvihāresu, dibbapāsādasannibhe;
```

```
Maṇḍape kārayitvāna, dhātupūjā anekadhā.
```

<p rend="hangnum">§55.</p>

```
Vassamekamatikkamma, kārāpetvā mahīpati;
```

```
Cārittaṃ pubbarājūnaṃ, paripālesi sādhukaṃ.
```

<p rend="hangnum">§56.</p>

```
Evamādīni puññāni, uḷārāni anekadhā;
```

```
Katvā soḷasame vasse, rājā so tidivaṃ gato.
```

<p rend="hangnum">§57.</p>

```
Jāto <pb ed="M" n="0.0344" /> paṭicca taṃ rājaṃ, senā dvādasavassiko;
```

```
Kāliṅgadeviyā putto, pattarajjo tadā ahu.
```

<p rend="hangnum">§58.</p>

```
Udayassa kaniṭṭhassa, yuvarājapadaṃ adā;
```

```
Pitu senāpati seno, tassa senāpati ahu.
```

<p rend="hangnum">§59.</p>

```
Paccantaṃ balamādāya, gate senāpatimhi so;
```

```
Mātarā saha vattantaṃ, kaṇiṭṭhaṃ tassa bhātaraṃ.
```

<p rend="hangnum">§60.</p>

```
Mārāpetvā mahāmallaṃ, akā senāpatiṃ tadā;
```

```
Amaccaṃ udayaṃ nāma, sakaṃ vacanakārakaṃ.
```

<p rend="hangnum">§61.</p>

```
Taṃ sutvā kupito hutvā, seno senāpati tadā;
```

```
Balamādāya āgañchi, gaṇhissāmīti sattavo.
```

<p rend="hangnum">§62.</p>

```
Sutvāna taṃ mahīpālo, katavantaṃ vācamattano;
```

```
Rakkhāmi taṃ amaccanti, gato nikkhamma rohaṇaṃ.
```

<p rend="hangnum">§63.</p>

```
Tassa māyā nivattitvā, yuvarājañca rājiniṃ;
```

```
Ādāya kupitā tena āṇāpesi camūpatiṃ.
```

<p rend="hangnum">§64.</p>

```
Tāya so saṅgahītova, damiḷe sannipātiya;
```

```
Datvā janapadaṃ tesaṃ, puṭatthinagare vasī.
```

<p rend="hangnum">§65.</p>

```
Yujjhituṃ tena so rājā, balaṃ pesesi rohaṇā;
```

```
Senāpati vināsesi, sabbaṃ taṃ rājino balaṃ.
```

<p rend="hangnum">§66.</p>

```
Damiḷā te janapadaṃ, pīḷetvā rakkhasā viya;
```

```
Vilumpitvāna gaṇhanti, narānaṃ santakaṃ tadā.
```

<p rend="hangnum">§67.</p>

```
Khittā manussā gantvāna, rohaṇaṃ rājasantikaṃ;
```

```
Nivedesuṃ pavattiṃ taṃ, mantetvā sacīvehi so.
```

<p rend="hangnum">§68.</p>

```
Rakkhituṃ sāsanaṃ raṭṭhaṃ, tampahāya camūpatiṃ;
```

```
Sandhiṃ katvāna senena, puḷatthinagaraṃ agā.
```

<p rend="hangnum">§69.</p>

```
Mahesiṃ attajaṃ katvā, pāletuṃ vaṃsamattano;
```

```
Puttaṃ uppādayitvāna, kassapaṃ nāma uttamaṃ.
```

<p rend="hangnum">§70.</p>

```
Vasante tattha laṃkinde, ahitā vallabhā janā;
```

```
Alabhantā suraṃ pātu-māriyā tassa santike.
```

<p rend="hangnum">§71.</p>

```
Majjapāne guṇaṃ vatvā, pāyesuṃ taṃ mahīpatiṃ;
```

```
Pivitvā majjapānaṃ so, mattabyāḷo ahu tadā.
```

<p rend="hangnum">§72.</p>

```
Āhārānaṃ <pb ed="M" n="0.0345" /> khayaṃ patvā, cajitvā dullabhaṃ padaṃ;
```

```
Mato so dasame vasse, taruṇoyeva bhūpati.
```

<p rend="hangnum">§73.</p>

```
Ito viditvā khalupāpamitta-
```

```
Vidheyyabhāvaṃ parihāni hetuṃ;
```

```
Sukhattitoyeva ida vā huraṃ vā;
```

```
Jahantu te ghoravisaṃ’va bālaṃ.
```

Sujanappasādasaṃvegatthāya kate mahāvaṃseti rājako nāma

Dvipaññāsatimo paricchedo.

### Tivaññāsatima paccheda

#### Laṃkāviloponāma

<p rend="hangnum">§1.</p>

```
Mahindo taṃ kaṇiṭṭho so, rājaputto tadaccaye;
```

```
Ussāpiya setacchatta-manurādhapure vare.
```

<p rend="hangnum">§2.</p>

```
Sena senānīnā’nīta desantarajanā kule;
```

```
Tattha vāsamakappesi, kicchena dasavacchare.
```

<p rend="hangnum">§3.</p>

```
Apetanīti maggassa, mudubhūtassa sabbaso;
```

```
Uppādabhāgaṃ nādaṃsu, tassa jānapadā tadā.
```

<p rend="hangnum">§4.</p>

```
Accantaṃ khīṇacitto so, vassamhi dasame vibhū;
```

```
Vuttidānena nāsakkhi, saṅgahetuṃ sakaṃ balaṃ.
```

<p rend="hangnum">§5.</p>

```
Aladdha vuttino sabbe, keraḷā sahitā tato;
```

```
Na vuttidānaṃ no yāva, hoti mātāva bhuñjatu.
```

<p rend="hangnum">§6.</p>

```
Iti rājagharadvāre, sāhasekarasā bhusaṃ;
```

```
Cāpahatā nisīdiṃsu, sannaddhachurikāyudhā.
```

<p rend="hangnum">§7.</p>

```
Hatthasāraṃ samādāya, te vivañciya bhūpati;
```

```
Ummaggato viniggamma, turito rohaṇaṃ agā.
```

<p rend="hangnum">§8.</p>

```
Sīdupabbatagāmamhi<pb ed="M" n="0.0346" />, khandhavāraṃ nibandhiya;
```

```
Bhātu jāyamma hesitte, ṭhapetvā so tahiṃ vasī.
```

<p rend="hangnum">§9.</p>

```
Na cirasseva tassāya, matā yasamahīpati;
```

```
Mahesitte nivesesi, sakabhātussa dhītaraṃ.
```

<p rend="hangnum">§10.</p>

```
Deviyā tāya sañjāte, sute kassapanāmake;
```

```
Ajjhāvuttaṃ vihāyā’tha, khandhāvāraṃ mahīmati.
```

<p rend="hangnum">§11.</p>

```
Kārayitvāna nagaraṃ, kappagallakagāmake;
```

```
Adhipaccaṃ pavattento, rohaṇe suciraṃ vasī.
```

<p rend="hangnum">§12.</p>

```
Tato sesesu ṭhānesu, keraḷā sīhaḷā tadā;
```

```
Kaṇṇāṭā ca yathākāma-mādhipaccaṃ pavattayuṃ.
```

<p rend="hangnum">§13.</p>

```
Athassa vāṇijo eko, paratīraṃ idhāgato;
```

```
Gantvā pavattiṃ laṃkāya, coḷarañño nivedayi.
```

<p rend="hangnum">§14.</p>

```
Sotaṃ suṇitvā pesesi, laṃkāgahaṇamānaso;
```

```
Balaṃ mahantaṃ balavā, taṃ khippaṃ laṃkamotari.
```

<p rend="hangnum">§15.</p>

```
Paṭṭhāyo tiṇṇaṭhānamhā, viheṭhentaṃ bahū jane;
```

```
Anukkamena taṃ coḷa-balaṃ rohaṇamajjhagā.
```

<p rend="hangnum">§16.</p>

```
Chattiṃse rājino vasse, mahesiṃ ratanāni ca;
```

```
Makuṭañca kamāyātaṃ, sabbamābharaṇaṃ tathā.
```

<p rend="hangnum">§17.</p>

```
Amūlikañcavajira-valayaṃ devadattiyaṃ;
```

```
Acchejjacchurikaṃ chinna-paṭṭikā dhātukañca te.
```

<p rend="hangnum">§18.</p>

```
Paviṭṭhaṃ vanaduggamhi, bhayātañca mahīpatiṃ;
```

```
Jīvaggāhamagaṇhiṃsu, sandhilesampadassiya.
```

<p rend="hangnum">§19.</p>

```
Mahīpālaṃ dhanaṃ tañca, sabbaṃ hatthagataṃ tato;
```

```
Pesayiṃsu lahuṃ coḷa-mahīpālassa santikaṃ.
```

<p rend="hangnum">§20.</p>

```
Nikāyattitaye dhātu-gabbhe laṃkātale khile;
```

```
Mahārahe suvaṇṇādi-paṭibimbe ca’nappake.
```

<p rend="hangnum">§21.</p>

```
Bhinditvā sahasā sabbe, vihāre ca tahiṃ tahiṃ;
```

```
Yatho johārino yakkhā, laṅkāyaṃ sāramaggahuṃ.
```

<p rend="hangnum">§22.</p>

```
Te coḷā rājaraṭṭhaṃ taṃ, pulatthipuranissitā;
```

```
Rakkhapāsāṇakaṇḍavha, ṭhānāvadhimabhuñjisuṃ.
```

<p rend="hangnum">§23.</p>

```
Taṃ <pb ed="M" n="0.0347" /> kumārakamādāya, kassapaṃ raṭṭhavāsino;
```

```
Vaḍḍhenti coḷabhayato, gopayantā susādarā.
```

<p rend="hangnum">§24.</p>

```
Coḷarājā kumāraṃ taṃ, sutvā dvādasavassikaṃ;
```

```
Gahaṇatthāya pesesi, mahāmacce mahābale.
```

<p rend="hangnum">§25.</p>

```
Ūnaṃ pañcasahassena, yodhalakkhaṃ samādiya;
```

```
Sabbaṃ te rohaṇaṃ desaṃ, saṅkhobhesu mito tato.
```

<p rend="hangnum">§26.</p>

```
Kittināmo’tha sacivo, makkhakudrūsavāsiko;
```

```
Muddhanāmo tathāmacco, māragallakavāsiko.
```

<p rend="hangnum">§27.</p>

```
Ubhopi te mahāvīrā, yuddhopāyavicakkhaṇā;
```

```
Coḷasenaṃ vināsetu-maccantakatanicchayā.
```

<p rend="hangnum">§28.</p>

```
Paluṭṭhagirināmamhi, ṭhāne dugge nivesiya;
```

```
Katvā chamāsaṃ saṅgāmaṃ, haniṃsu damiḷe bahūṃ.
```

<p rend="hangnum">§29.</p>

```
Hatāvasiṭṭhā coḷātā, raṇe tasmiṃ bhayadditā;
```

```
Palāyitvā yathāpubbaṃ, pulattipuramāvasuṃ.
```

<p rend="hangnum">§30.</p>

```
Kumāro jayito disvā, ubho te sacive tadā;
```

```
Haṭṭhatuṭṭho ‘‘varaṃ tātā, gaṇhathā’’ti sa cabravī.
```

<p rend="hangnum">§31.</p>

```
Buddho paveṇigāmaṃ so, varaṃ yācittha kittiko;
```

```
Saṅghikaṃ gahitaṃ bhāgaṃ, vissajjetuṃ varaṃ vari.
```

<p rend="hangnum">§32.</p>

```
Rājaputtavarāladdha-varā’maccavarā tadā;
```

```
Niddarā sādarā vīrā, pāde vandiṃsu tassa te.
```

<p rend="hangnum">§33.</p>

```
Rājā dvādasavassāni, vasitvā coḷamaṇḍale;
```

```
Aṭṭhatālīsavassamhi, mahindo so divaṃgato.
```

<p rend="hangnum">§34.</p>

```
Pamāda dosānagatena evaṃ,
```

```
Laddhā’pi bhogānanathirā bhavanti;
```

```
Iccappamaṃdaṃ hitamāsasāno,
```

```
Niccaṃ suviññūsusamā careyya.
```

Sujanappasādasaṃvegatthāya kate mahāvaṃse

Laṃkāvilopo nāma

Tipaññāsatimo paricchedo.

### Catupaññāsatima pariccheda

#### Cha rājakonāma

<p rend="hangnum">§1.</p>

```
Katvā <pb ed="M" n="0.0348" /> vikkamma bāhū’ti, nāma bhūpālasūnuto;
```

```
Tassāṇāya pavattiṃsu, sādaraṃ sīhaḷā khilā.
```

<p rend="hangnum">§2.</p>

```
So rājā damiḷe hantuṃ, dhanaṃ sañciya’nekādhā;
```

```
Saṅgahaṃ sevakānañca, kurumāno yathocitaṃ.
```

<p rend="hangnum">§3.</p>

```
Alaṅkārakirīṭāni, chattasīhāsanāni ca;
```

```
Kārayitvā’bhisekatthaṃ, sacivehā’bhiyācito.
```

<p rend="hangnum">§4.</p>

```
Na yāva rājaraṭṭhassa, gahaṇaṃ hoti tāva me;
```

```
Chattussāpanakammena, kiṃ tenā’ti vivāriya.
```

<p rend="hangnum">§5.</p>

```
Sataṃ narasahassānaṃ, saṅkaletvā mahabbalo;
```

```
Saṅgāmārabbha kālamhi, vātarogābhipīḷito.
```

<p rend="hangnum">§6.</p>

```
Yujjhituṃ samayo neti, dvādase vacchare lahuṃ;
```

```
Upecca devanagaraṃ, gañchidevasahabyataṃ.
```

<p rend="hangnum">§7.</p>

```
Kittināmo ca sacivo, senāpaccamadhiṭṭhito;
```

```
Rajjatthiko dinānaṭṭha, nijāṇaṃ sampavattayi.
```

<p rend="hangnum">§8.</p>

```
Ghātetvā taṃ mahālāna-kittināmo mahabbalo;
```

```
Patvā’bhisekaṃ bhuñjanto, desaṃ taṃ rohaṇavhayaṃ.
```

<p rend="hangnum">§9.</p>

```
Saṃvaccharamhi tatiye, coḷayuddhe parājito;
```

```
Sahatthena sakaṃ sīsaṃ, chinditvā sahasā mari.
```

<p rend="hangnum">§10.</p>

```
Tadāpite kirīṭādi-dhanasāraṃ samādiya;
```

```
Pesesuṃ damiḷā coḷa-mahīpālassa santikaṃ.
```

<p rend="hangnum">§11.</p>

```
Bhayā saraṭṭhaṃ hitvā’tha, duṭṭhadese vasaṃ tadā;
```

```
Eko vikkamapaṇḍūti, vissuto patthivattajo.
```

<p rend="hangnum">§12.</p>

```
Viññātalaṅkāvuttanto, desamāgamma rohaṇaṃ;
```

```
Kāḷatitthe vasaṃ vassa-mekaṃ rajjamakārayi.
```

<p rend="hangnum">§13.</p>

```
Rāmanvayasamubbhūto<pb ed="M" n="0.0349" />, tadāyujjha purāgato;
```

```
Jagatī pālanāmena, vissuto bhūbhujattajo.
```

<p rend="hangnum">§14.</p>

```
Raṇe vikkamapaṇḍutaṃ, ghātāpetvā mahabbalo;
```

```
Tato cattāri vassāni, rajjaṃ kāresi rohaṇe.
```

<p rend="hangnum">§15.</p>

```
Tampi coḷāraṇe hantvā, mahesiṃ dhītarā saha;
```

```
Vittasārañca sākalaṃ, coḷaraṭṭhamapesayuṃ.
```

<p rend="hangnum">§16.</p>

```
Rājā parakkamo nāma, paṇḍurājasuto tato;
```

```
Akā vassadvayaṃ coḷā, ghātesuṃ tampi yujjhiya.
```

<p rend="hangnum">§17.</p>

```
Ime bhusaṃ lobhabalābhibhūtā,
```

```
Gatā asesā vivasā vināsaṃ;
```

```
Iccevamaññāya sadā sapañño,
```

```
Taṇhakkhayeyeva ratiṃ kareyya.
```

Sujanappasādasaṃvegatthāya kate mahāvaṃse

Cha rājako nāma

Catupaññāsatimo paricchedo.

### Pañcapaññāsatima pariccheda

#### Rohaṇārāti vijayonāma

<p rend="hangnum">§1.</p>

```
Lokanāmo camūnātho, makkhakudrūsavāsiko;
```

```
Saccapaṭiñño dhītimā, coḷadappavighātano.
```

<p rend="hangnum">§2.</p>

```
Abhibhūya jane patvā, rajjaṃ rohaṇamaṇḍale;
```

```
Vasī kājaragāmamhi, cārittavidhikovido.
```

<p rend="hangnum">§3.</p>

```
Ahu tadā kittināmo, rājaputto mahabbalo;
```

```
Tassa vaṃsādisampattī, nupubbena pavuccate.
```

<p rend="hangnum">§4.</p>

```
Suto kassapabhūpassa, māṇanāmena vissuto;
```

```
Ādipādo ahu dhīro, sadācāravibhūsito.
```

<p rend="hangnum">§5.</p>

```
Tassā’tha <pb ed="M" n="0.0350" /> jeṭṭhako bhātā, māṇavammo mahāmati;
```

```
Gokaṇṇakasamīpaṭṭha-nadītīre nisīdiya.
```

<p rend="hangnum">§6.</p>

```
Katamantupacāro so, yathāvidhimasesato;
```

```
Akkhamālaṃ gahetvāna, mantaṃ jappitumārabhi.
```

<p rend="hangnum">§7.</p>

```
Kumāro kira bhattagge, pāturāsi savāhano;
```

```
Sikhaṇḍi mukhatuṇḍena, balipaṭṭaṃ vikhaṇḍiya.
```

<p rend="hangnum">§8.</p>

```
Sacchiddake nāḷikera-kapāle viccunodake;
```

```
Lūkhe jalamapassanto, japantassa mukhaṃgato.
```

<p rend="hangnum">§9.</p>

```
Tato bhāviniṃ siddhi, mapekkhaṃ nayanaṃ sakaṃ;
```

```
Tassopanesi, nibbhijja, sopi taṃ sahasāpici.
```

<p rend="hangnum">§10.</p>

```
Kumāro tassa santuṭṭho, kumārassābhipatthitaṃ;
```

```
Varaṃ padāya nabhasā, rājamāno gato tato.
```

<p rend="hangnum">§11.</p>

```
Bhinnekanayanaṃ disvā, sacivātaṃ paro disuṃ;
```

```
Varalābhaṃ pakāsetvā, samassāsesi so jane.
```

<p rend="hangnum">§12.</p>

```
Tato so sacivātassa, santuṭṭhārādhayiṃsu taṃ;
```

```
Anurādhapuraṃ patvā, bhiseko kāriyo iti.
```

<p rend="hangnum">§13.</p>

```
Attho ko mamarajjena, vikalaṅgassa sampati;
```

```
Tapokammaṃ karissāmi, pabbajjamupagammahaṃ.
```

<p rend="hangnum">§14.</p>

```
Kaṇiṭṭho māṇanāmo ca, laṅkārajjaṃ kamāgataṃ;
```

```
Pāletu iti so rajjaṃ, sampattaṃ sampaṭikkhipi.
```

<p rend="hangnum">§15.</p>

```
Viññātacittasañcārā, sacivā tassa sabbathā;
```

```
Vattumetaṃ kaṇiṭṭhassa, pesesuṃ purise tadā.
```

<p rend="hangnum">§16.</p>

```
Sutvā taṃ sīghamāgamma, passitvā sakabhātaraṃ;
```

```
Patitvā pādamūlamhi, bahuṃ kandiya rodiya.
```

<p rend="hangnum">§17.</p>

```
Jeṭṭhena bhātarā saddhi-manurādhapuraṃ gato;
```

```
Makuṭaṃ tattha dhāresi, jeṭṭhacittānuvattako.
```

<p rend="hangnum">§18.</p>

```
Tato’bhayagiriṃ gantvā, pabbajjaṃ sakabhātuno;
```

```
Yata yo tattha yācittha, bahumānapurassaraṃ.
```

<p rend="hangnum">§19.</p>

```
Tato te yatayo tassa, pabbajjamupasampadaṃ;
```

```
Akaṃsu vikalaṅgassa, sikkhāpadanirādarā.
```

<p rend="hangnum">§20.</p>

```
Pariveṇamuttaroḷa-muḷāraṃ <pb ed="M" n="0.0351" /> tassa kāriya;
```

```
Katvā taṃ pariveṇassa, sāmikaṃ dharaṇī pati.
```

<p rend="hangnum">§21.</p>

```
Bhikkhūnaṃ chasataṃ tattha, vidhāya tadadhīnakaṃ;
```

```
Parihāre adā tassa, pessavagge ca pañca so.
```

<p rend="hangnum">§22.</p>

```
Samappesi ca so nānā-sippakammavicakkhaṇe;
```

```
Jane cākā tadāyatte, so dāṭhādhāturakkhiye.
```

<p rend="hangnum">§23.</p>

```
Tassevādakarā’hesuṃ, bhikkhū’bhayagirimhi te;
```

```
Rājā ca lokaṃ pālesi, sammā tassānusiṭṭhiyā.
```

<p rend="hangnum">§24.</p>

```
Janā tabbaṃsajā keci, taṃ rajjanirapekkhakā;
```

```
Nivasiṃsu yathākāmaṃ, mahāsāmi padaṃsitā.
```

<p rend="hangnum">§25.</p>

```
Etassa māṇavammassa, rañño dhammanayaññuno;
```

```
Aggabodhikumārādi-puttanattukkamāgate.
```

<p rend="hangnum">§26.</p>

```
Vaṃse visuddhe jātassa, bhūpālanvayamuddhani;
```

```
Samāsoḷasakaṅkāyaṃ, sammā rajjānusāsino.
```

<p rend="hangnum">§27.</p>

```
Mahīpassa mahindassa, duve mākuladhītaro;
```

```
Devalā lokikā cāti, nāmato vissutā subhā.
```

<p rend="hangnum">§28.</p>

```
Etāsu dvīsu dhītāsu, lokikā mātulattajaṃ;
```

```
Paṭicca rājatanayaṃ, subhaṃ kassapanāmakaṃ.
```

<p rend="hangnum">§29.</p>

```
Sā moggallāna lokavhe, putte dve labhi sobhane;
```

```
Tesu jeṭṭhasuto loka-sāsanādhārakovido.
```

<p rend="hangnum">§30.</p>

```
Mahāsāmīti paññāto, saṅghupāsanapālayo;
```

```
Nekasāraguṇāvāso, vāsaṃ kappesi rohaṇe.
```

<p rend="hangnum">§31.</p>

```
Dāṭhopatissa rājassa, nattā sugatasāsane;
```

```
Pabbajjūpagato saddho, dhutavā sīlasaṃvuto.
```

<p rend="hangnum">§32.</p>

```
Pahitatto vicittoso, pantasenāsane vasī;
```

```
Guṇaṃ sabbattha vaṇṇesuṃ, tasmiṃ devā pasīdiya.
```

<p rend="hangnum">§33.</p>

```
Guṇaṃ suṇitvā laṃkindo, tadā sabbattha patthaṭaṃ;
```

```
Upasaṅkamma taṃ natvā, kātumattānusāsanaṃ.
```

<p rend="hangnum">§34.</p>

```
Ārādhayamanicchantaṃ, yācitvāna punappunaṃ;
```

```
Ānīya vāsayitvā taṃ, pāsāde sādhukārite.
```

<p rend="hangnum">§35.</p>

```
Yatissarassa <pb ed="M" n="0.0352" /> vasato, kattha rājāguṇappiyo;
```

```
Tassānusiṭṭhimaggaṭṭho, lokaṃ dhammena pālayi.
```

<p rend="hangnum">§36.</p>

```
Uddissārādhanaṃ sammā, laṃkindena kataṃ tadā;
```

```
Selantarābhinikkhamma, yatindo so dayānugo.
```

<p rend="hangnum">§37.</p>

```
Yato bhikkhū samūhetvā, vāsaṃ kappesi yattha so;
```

```
Selantarasamūho’ti, vikkhyātiṃ so tato gato.
```

<p rend="hangnum">§38.</p>

```
Tato paṭṭhāya vāsetvā, rattiyaṃ devapalliyaṃ;
```

```
Devatānumataṃ bhikkhuṃ, mūlaṭhāne ṭhapenti hi.
```

<p rend="hangnum">§39.</p>

```
Mūlattamāvasantānaṃ, yatīnamanusāsanā;
```

```
Laṃkissarā pavattanti, pālentā lokasāsanaṃ.
```

<p rend="hangnum">§40.</p>

```
Tassa dāṭhopatissassa, vaṃsajaṃ rājaputtakaṃ;
```

```
Bodhiṃ paṭicca tabbaṃsā, buddhanāmā kumārikā.
```

<p rend="hangnum">§41.</p>

```
Alattha lokitaṃ nāma, dhītaraṃ varalakkhaṇaṃ;
```

```
Kālena sā padinnā’si, moggallānassa dhīmato.
```

<p rend="hangnum">§42.</p>

```
Sā taṃ paṭicca kittiñca, mittaṃ nāma kumārikaṃ;
```

```
Mahindaṃ rakkhitaṃ cāpi, latittha caturo pajā.
```

<p rend="hangnum">§43.</p>

```
Ahu jeṭṭhasuto dhīro, vīro terasavassiko;
```

```
Katahattho visesena, dhanusippamhi so tato.
```

<p rend="hangnum">§44.</p>

```
Kathaṃ laṅkaṃ gahessāmi, dūretvā’rāti kaṇṭakaṃ;
```

```
Iti cintāparogāme, mūlasālavhaye vasī.
```

<p rend="hangnum">§45.</p>

```
Eko mahābalo vīro, buddharājoti vissuto;
```

```
Vilomavattī hutvāna, lokasenānino tadā.
```

<p rend="hangnum">§46.</p>

```
Palāto cuṇṇasālavhaṃ, khippaṃ janapadaṃ tahiṃ;
```

```
Kittādike jane neke, vase vattiya sabbathā.
```

<p rend="hangnum">§47.</p>

```
Saddhiṃ bandhūhi saṅgāma-sūrehi bahukehi so;
```

```
Malayācalapādesu, vasī duppasaho tadā.
```

<p rend="hangnum">§48.</p>

```
Tassa’ntikamupāgamma, saṃvaccharikanāyako;
```

```
Saṅgho nāma kumārassa, sarūpaṃ sādhuvaṃ bravi.
```

<p rend="hangnum">§49.</p>

```
Mahāsāmissa tanayo, jeṭṭho kitti sanāmako;
```

```
Dhaññalakkhaṇasampanno, sampannamativikkamo.
```

<p rend="hangnum">§50.</p>

```
Jambudīpepi <pb ed="M" n="0.0353" /> taṃ rajjaṃ, kattumekātapattakaṃ;
```

```
Samatthoti vicintepi, laṅkādīpamhi kā kathā.
```

<p rend="hangnum">§51.</p>

```
Tassa so vacanaṃ sutvā, sevitabbo kumārako;
```

```
Iti nicchiya pesesi, kumārassa’ntikaṃ jane.
```

<p rend="hangnum">§52.</p>

```
Suṇitvā so vaco tesaṃ, nivattanabhayā vibhū;
```

```
Ajānahaṃ pitunnaṃ so, vīro dhanusahāyako.
```

<p rend="hangnum">§53.</p>

```
Gehā nikkhamma passanto, sunimittāninekadhā;
```

```
Agālahuṃ sarīvagga-piṭṭhigāmaṃ mahāmati.
```

<p rend="hangnum">§54.</p>

```
Tahiṃ so nivasaṃ vīro, pesayitvā sasevake;
```

```
Vipakkhādhiṭṭhitaṃ jesi, bodhivālavhagāmakaṃ.
```

<p rend="hangnum">§55.</p>

```
Tato’bhimānī senānī, senaṃ so tattha pesayi;
```

```
Sā parikkhipataṃ gāmaṃ, saṅgāmāya samārabhī.
```

<p rend="hangnum">§56.</p>

```
Kumāro tehi yujjhanto, subhaṭo paṭuvikkamo;
```

```
Disāsu vikirīsabbe, tulaṃ caṇḍova māḷuto.
```

<p rend="hangnum">§57.</p>

```
Cuṇṇasālaṃ janapadaṃ, gantvā ṭhānavidū tadā;
```

```
Tahiṃ vasaṃ vasekāsi, sabbaṃ malayamaṇḍalaṃ.
```

<p rend="hangnum">§58.</p>

```
Tadāpi senaṃ senindo, pesetvā asakiṃ sakaṃ;
```

```
Abhibhūtimasakkonto, kātuṃ dummanataṃ gato.
```

<p rend="hangnum">§59.</p>

```
Makkhakudrusavāsissa, sacipassātha kittino;
```

```
Suto mahabbalo deva-malloti vidito tadā.
```

<p rend="hangnum">§60.</p>

```
Sahito bandhumittehi, bahū rohaṇavāsino;
```

```
Samādāyā’bhigantvāna, kumāraṃ passi sādaro.
```

<p rend="hangnum">§61.</p>

```
Bandhiya churikaṃ cheko, so pannarasavassiko;
```

```
Ādipādapadaṃ tattha, sampāpuṇi mahāyaso.
```

<p rend="hangnum">§62.</p>

```
Tato hiraññamalaya, mupāgamma mahabbalo;
```

```
Tahiṃ remuṇaselamhi, khandhāvāraṃ nibandhayi.
```

<p rend="hangnum">§63.</p>

```
Tatthāpi senaṃ pesetvā, saṅgāmento camūpati;
```

```
Aladdhavijayo chandaṃ, punayuddhe jahitato.
```

<p rend="hangnum">§64.</p>

```
Lokanāmo camūnātho, lokaṃ hitvā sakaṃ tadā;
```

```
Ahu vassamhi chaṭṭheso, paralokaparāyano.
```

<p rend="hangnum">§65.</p>

```
Tadā <pb ed="M" n="0.0354" /> kassapanāmeko, kesadhātukanāyako;
```

```
Jane’bhibhūyavattesi, nījāṇaṃ rohaṇe tadā.
```

<p rend="hangnum">§66.</p>

```
Sutvā taṃ coḷasāmanto, puḷatthinagarā tadā;
```

```
Nikkhamma yuddhasanaddho, gantvā kājaragāmakaṃ.
```

<p rend="hangnum">§67.</p>

```
Kesādhātu tato yuddhe, bhinditvā damiḷaṃ balaṃ;
```

```
Rakkhapāsāṇasīmāyaṃ, ṭhapetvā rakkhiye jane.
```

<p rend="hangnum">§68.</p>

```
Paṭiladdhajayuddāmo, mahāsenā purakkhato;
```

```
Punarāgamma pāvekkhi, vīro kājaragāmakaṃ.
```

<p rend="hangnum">§69.</p>

```
Tadādipādo sutvāna, sabbaṃ sutthīradhātuko;
```

```
Kesadhātuṃ nighātetuṃ, balaṃ sannayhi vegasā.
```

<p rend="hangnum">§70.</p>

```
Pavattiṃ taṃ suṇitvā so, sābhimāno bhusaṃtato;
```

```
Samattaṃ balamādāya, sippatthalakamāgamā.
```

<p rend="hangnum">§71.</p>

```
Pañcayojanaraṭṭhādi-vāsikesu bahūjane;
```

```
Samādāya samāsanne, rājaputte sudujjaye.
```

<p rend="hangnum">§72.</p>

```
Virattatañca so ñatvā, bahunnaṃ raṭṭhavāsinaṃ;
```

```
Dukkaraṃ ettha yuddhanti, gato so khadiraṅgaṇiṃ.
```

<p rend="hangnum">§73.</p>

```
Mahāsenāya bhūpāla suto soḷasavassīko;
```

```
Khippaṃ vāpekkhi so vīta-daro kājaragāmakaṃ.
```

<p rend="hangnum">§74.</p>

```
Chammāsamanubhotvāna, rohaṇaṃ ruṭṭhamānaso;
```

```
Kesadhātukanāthopi, saṅgāmatthāya tatthagā.
```

<p rend="hangnum">§75.</p>

```
Rājaputtassa senā’tha, vattenti samaraṃ kharaṃ;
```

```
Kesadhātukanāthassa, sīsaṃ gaṇhi mahabbalā.
```

<p rend="hangnum">§76.</p>

```
Āgamma sattarasavayaṃ kumāro;
```

```
Sabbattha patthaṭamahāyasakittitejo;
```

```
Sumādineka vidhiyogavisesadakkho;
```

```
Khīṇārikaṇṭakamakā’khilarohaṇaṃ taṃ.
```

Sujanappasādasaṃvegatthāya kate mahāvaṃse

Rohaṇārātivijayo nāma

Pañcapaññāsatimo paricchedo.

### Chapaññāsatima pariccheda

#### Anurādhapurābhigamano

<p rend="hangnum">§1.</p>

```
Yuvarājapade <pb ed="M" n="0.0355" /> tassa, ṭhitassā’tha nayaññuno;
```

```
Ahū vijayabāhūti, nāmaṃ sabbattha pākaṭaṃ.
```

<p rend="hangnum">§2.</p>

```
Mahāññaṇo nijāṇāya, tattha bheriṃ carāviya;
```

```
Ṭhapento sacive’neke, patirūpe padantare.
```

<p rend="hangnum">§3.</p>

```
Coḷānaṃ maddanatthāya, rājaraṭṭhādhivāsinaṃ;
```

```
Caturo caturopāye, yo jayaṃ tattha so vasī.
```

<p rend="hangnum">§4.</p>

```
Coḷarājā suṇitvā taṃ, puḷatthinagare ṭhitaṃ;
```

```
Senāpatima pesesi, datvāna balavāhanaṃ.
```

<p rend="hangnum">§5.</p>

```
Senindaṃ kājaraggāma-samīpaṃ samupāgataṃ;
```

```
Duppasayhaṃ viditvāna, giriduggamagā tato.
```

<p rend="hangnum">§6.</p>

```
Senindo kājaraggāmaṃ, vilumpitvāna vegasā;
```

```
Tattha vatthumasakkonto, sadesaṃ puna rāgami.
```

<p rend="hangnum">§7.</p>

```
Tato mahādipādo’pi, āgamma malayā lahuṃ;
```

```
Mahatā balakāyena, sippatthalakamāvasi.
```

<p rend="hangnum">§8.</p>

```
Rājā rāmaññavisaye, rājino santikaṃ jane;
```

```
Pesesi bahukesāraṃ, dhanajātañca’nappakaṃ.
```

<p rend="hangnum">§9.</p>

```
Vicittavatthakappūra-candanādīhi vatthūhi;
```

```
Paripuṇṇā ca nāvāyo, nekātitthe samosaṭā.
```

<p rend="hangnum">§10.</p>

```
Dhanajā tehi nekehi, karonto bhaṭasaṅgahaṃ;
```

```
Tato tambalagāmamhi, nivasittha mahabbalo.
```

<p rend="hangnum">§11.</p>

```
Aññamaññaviruddhattā, rājāraṭṭhādhivāsino;
```

```
Upaggamma janā sabbe, karaṃ no denti sabbaso.
```

<p rend="hangnum">§12.</p>

```
Vipakkhācoḷarājassa, bhindantā’ṇaṃ maduddhatā;
```

```
Āyuttake vihiṃsento, yathākāmaṃ caranti ca.
```

<p rend="hangnum">§13.</p>

```
Taṃ <pb ed="M" n="0.0356" /> sutvā coḷabhūpālo, sampakopavasīkato;
```

```
Senaṃ mahantiṃ datvāna, pesesi sacivaṃ nijaṃ.
```

<p rend="hangnum">§14.</p>

```
Mahātitthe’vahiṇṇo so, tattha tattha bahūjane;
```

```
Ghātento savase katvā, rājāraṭṭhādhivāsino.
```

<p rend="hangnum">§15.</p>

```
Anukkamena gantvāna, kharāṇo rohaṇaṃ tadā;
```

```
Ajjhotthari saseno sa, bhinno velovasāgaro.
```

<p rend="hangnum">§16.</p>

```
Rañño paccatthikā hutvā, ravidevacalavhayā;
```

```
Ubho damiḷaseninda-vasaṃ yātā mahabbalā.
```

<p rend="hangnum">§17.</p>

```
Mahāpakkhabalopete, te passiya camūpati;
```

```
Rohaṇaṃ sakalaṃ khippaṃ, maññittha sakahatthagaṃ.
```

<p rend="hangnum">§18.</p>

```
Ekādasamhi so vasse, rājā coḷābhibhūtiyā;
```

```
Paluṭṭhapabbate duggaṃ, pavidhāya tahiṃ vasī.
```

<p rend="hangnum">§19.</p>

```
Coḷasenā tadāselaṃ, samantā samparikkhipi;
```

```
Tattho’bhayesaṃ senāna-mahū bhiṃsanakaṃ raṇaṃ.
```

<p rend="hangnum">§20.</p>

```
Rañño bhaṭā vināsetvā, sabbaṃ taṃ damiḷaṃ balaṃ;
```

```
Palāyantaṃ mahācoḷa-sāmantañcānubandhiya.
```

<p rend="hangnum">§21.</p>

```
Gahetvāna siraṃ tassa, gāmasmiṃ tambaviṭṭhike
```

```
Saddhiṃ vāhanayānehi, sārabhūtadhanehi ca.
```

<p rend="hangnum">§22.</p>

```
Tahiṃ taṃ sakalaṃ bhaṇḍaṃ, netvā rañño padassiya;
```

```
Puḷatthinagaraṃ gantuṃ, kālo iti samabravuṃ.
```

<p rend="hangnum">§23.</p>

```
Mahīpālopi taṃ sutvā, sacivānaṃ vaco tadā;
```

```
Mahatā balakāyena, pulatthinagaraṃ gato.
```

<p rend="hangnum">§24.</p>

```
Pavattimetaṃ sakalaṃ, sutvā coḷanarissaro;
```

```
Tibbakopavasaṃyāto, bhūpālagahaṇatthiko.
```

<p rend="hangnum">§25.</p>

```
Sāmaṃ khippaṃ samāgamma, vīro sāgarapaṭṭanaṃ;
```

```
Bhiyyopi mahatiṃ senaṃ, laṃkādīpamapesayī.
```

<p rend="hangnum">§26.</p>

```
Taṃ vijāniya bhūmindo, senindaṃ pesayī sakaṃ;
```

```
Balaṃ mahantaṃ datvāna, coḷasenāya yujjhituṃ.
```

<p rend="hangnum">§27.</p>

```
Gacchamāno camūnātho, so’nurādhapurantike;
```

```
Saddhiṃ damiḷasenāya, vattesi tumulaṃ raṇaṃ.
```

<p rend="hangnum">§28.</p>

```
Patiṃsu <pb ed="M" n="0.0357" /> tasmiṃ saṅgāme, bhūpālassa narā bahū;
```

```
Bhiyyopi damiḷāyattā, jātā taṃ raṭṭhavāsino.
```

<p rend="hangnum">§29.</p>

```
Vihāya dharaṇīpālo, pulatthinagaraṃ tadā;
```

```
Villikābāṇakaṃ raṭṭhaṃ, sampāpuṇiya vegasā.
```

<p rend="hangnum">§30.</p>

```
Nihaccāmaccayugalaṃ, taṃ raṭṭhādhiṭṭhitaṃ tadā;
```

```
Tahiṃ vāsamakappesi, sabhaṭe sannipātayaṃ.
```

<p rend="hangnum">§31.</p>

```
Attānamanubandhantaṃ, sutvā coḷacamūpatiṃ;
```

```
Gantvā vātagiriṃ nāma, samayaññū siluccayaṃ.
```

<p rend="hangnum">§32.</p>

```
Upaccakāya selassa, tattha duggaṃ nivesiya;
```

```
Raṇaṃ karonto temāsaṃ, damiḷe paṭibāhayi.
```

<p rend="hangnum">§33.</p>

```
Kesadhātukanāthassa, māritassa purāraṇe;
```

```
Bhātā kaṇiṭṭho sampatta, mahāpakkhabalo tadā.
```

<p rend="hangnum">§34.</p>

```
Māraṇaṃ sakabhātussa, saranto ruṭṭhamānaso;
```

```
Sakalaṃ parivattesi, guttahālakamaṇḍalaṃ.
```

<p rend="hangnum">§35.</p>

```
Atho laṃkissaro tattha, khippaṃ gantvā mahabbalo;
```

```
Ṭhāne maccutthale nāma, khandhāvāraṃ nibandhiya.
```

<p rend="hangnum">§36.</p>

```
Khadiraṅgaṇiduggamhā, palāpetvāna taṃ raṇe;
```

```
Ṭhānā kubulagallā ca, yujjhanto taṃ palāpayi.
```

<p rend="hangnum">§37.</p>

```
Vihāya puttadārādi-sabbaṃ nekadhanaṃ balaṃ;
```

```
Palāyamāno so raṭṭhaṃ, coḷāyatta magālahuṃ.
```

<p rend="hangnum">§38.</p>

```
Tadā narissaro tata, tassa sabbaṃ samādiya;
```

```
Gantvā tambalagāmamhi, navaṃ duggaṃ nivesiya.
```

<p rend="hangnum">§39.</p>

```
Anukkamena gantvāna, mahānāgahulavhaye;
```

```
Purevasī susajjento, balaṃ coḷehi yujjhituṃ.
```

<p rend="hangnum">§40.</p>

```
Tato rājā samavhāya, sacīve dve mahabbale;
```

```
Pesesi dikkhiṇaṃ passaṃ, vasaṃ netuṃ tahiṃ jane.
```

<p rend="hangnum">§41.</p>

```
Sampesesi mahāmacca-yugalaṃ kakkhalaṃ vibhū;
```

```
Coḷadappavināsāya, tato velā mahāpathe.
```

<p rend="hangnum">§42.</p>

```
Pesitā dakkhiṇaṃ passaṃ, amaccā’me mahabbalā;
```

```
Muhunnaruggamaduggaṃ, badaḷatthalameva ca.
```

<p rend="hangnum">§43.</p>

```
Vāpīnagaraduggañca<pb ed="M" n="0.0358" />, buddhagāmakameva ca;
```

```
Tilagullaṃ mahāgallaṃ, maṇḍagallakameva ca.
```

<p rend="hangnum">§44.</p>

```
Anurādhapurañcāti, gahetvāna kamena te;
```

```
Vattentā savase raṭṭhaṃ, mahātitthamupāgatā.
```

<p rend="hangnum">§45.</p>

```
Pesitā sacivādvetu, tato velā mahāpathe;
```

```
Vilumpantā chagāmādi-khandhāvāre tahiṃ tahiṃ.
```

<p rend="hangnum">§46.</p>

```
Pulatthinagarāsannaṃ, kamenā’gamma pesayuṃ;
```

```
Dūte rājantikakhippa-māgantuṃ vaṭṭatītiha.
```

<p rend="hangnum">§47.</p>

```
Disāsā dvīsu yānehi, sacivehi pavattitaṃ;
```

```
Vikkamāti sayaṃ sutvā, kālaññū so mahīpahi.
```

<p rend="hangnum">§48.</p>

```
Sīghaṃ sannayha senaṅgaṃ, samaggaṃ vidikovido;
```

```
Ummūlanāyacoḷānaṃ, purātamhā’bhinikkhami.
```

<p rend="hangnum">§49.</p>

```
Gacchaṃ gaṅgāya mahiya-ṅgaṇathūpantike vibhū;
```

```
Senānivesaṃ kāretvā kañcikālaṃ tahiṃ vasī.
```

<p rend="hangnum">§50.</p>

```
Kamenāgamma ṭhānaññū, puḷatthinagarantike;
```

```
Bandhāpesi mahāvīro, khandhāvāraṃ thiraṃ varaṃ.
```

<p rend="hangnum">§51.</p>

```
Tattha tattha ṭhitā sūrā, coḷā ye kakkhalā’khilā;
```

```
Pulatthinagare yuddhaṃ, kātuṃ sannipatiṃsu te.
```

<p rend="hangnum">§52.</p>

```
Nikkhamma nagarā gantvā, coḷā bahi mahāraṇaṃ;
```

```
Katvā parājitā bhītā, pavissa nagaraṃ sakaṃ.
```

<p rend="hangnum">§53.</p>

```
Guttā sesapuradvārā, gopuraṭṭālanissitā;
```

```
Mahāhavaṃ bahussāhā, pavattesuṃ bhayāvahaṃ.
```

<p rend="hangnum">§54.</p>

```
Diyaḍḍhamāsaṃ yujjhanti, nagaraṃ tamuparundhiya;
```

```
Sādhetuṃ nevasā’sakkhi, bhūpālassa mahācamū.
```

<p rend="hangnum">§55.</p>

```
Mahārañño mahāvīrā, mahāsūrā mahabbalā;
```

```
Mahābhaṭā mahāmānā, ravidevacalādayo.
```

<p rend="hangnum">§56.</p>

```
Ullaṅghitvāna pākāraṃ, pavissa sahasā puraṃ;
```

```
Khaṇena damiḷe sabbe, mūlaghaccamaghātayuṃ.
```

<p rend="hangnum">§57.</p>

```
Evaṃ laddhajayo rājā, tadā vijayabāhuso;
```

```
Carāpesi nijāṇāya, bheriṃ bhūrimatipure.
```

<p rend="hangnum">§58.</p>

```
Taṃ <pb ed="M" n="0.0359" /> sutvā sakasenāya, vināsaṃ coḷabhūpati;
```

```
Sīhaḷā balavantoti, bhiyyo senaṃ na pāhiṇi.
```

<p rend="hangnum">§59.</p>

```
Vīro asesanihatuddhaṭa coḷaseṭṭho;
```

```
Viññū susādhuṭṭhapitākhilarājaraṭṭho;
```

```
Iṭṭhannurādhapuraseṭṭhamatīva haṭṭho;
```

```
Vassamhi pañcadasame gami rājaseṭṭho.
```

Sujanappasādasaṃvegatthāya kate mahāvaṃse

Anurādhapurābhigamano nāma

Chappaññāsatimo paricchedo

### Sattapaññāsatima pariccheda

#### Saṃgahakaraṇonāma

<p rend="hangnum">§1.</p>

```
Laṅkārakkhāya sacive, balino yodhasammate;
```

```
Paṭipāṭiṃ samuddissa, samantā sanniyojayi.
```

<p rend="hangnum">§2.</p>

```
Abhisekamaṅgalatthāya, pāsādādimanekataṃ;
```

```
Kiccaṃ sampādanīyanti, sacivaṃ sanniyojiya.
```

<p rend="hangnum">§3.</p>

```
Vandanīye’bhivandanto, padesenekaketahiṃ;
```

```
Netvā māsattayaṃ gañchi, pulatthinagaraṃ puna.
```

<p rend="hangnum">§4.</p>

```
Vissuto ādimalaya-nāmena balanāyako;
```

```
Ujupaccatthiko hutvā, mahīpālassa sabbaso.
```

<p rend="hangnum">§5.</p>

```
Gaṅgā matthayu’pāgañchi, balaṃ sabbaṃ samādiya;
```

```
Andūti vissutaṃ manda-pañño gāmaṃ purantike.
```

<p rend="hangnum">§6.</p>

```
Laṃkissaro tahiṃ gantvā, uddharitvā tamuddhataṃ;
```

```
Pulatthinagaraṃ gañchi, vase vattiya taṃ balaṃ.
```

<p rend="hangnum">§7.</p>

```
Yuvarājapadaṃyeva, sito santo likhāpayi;
```

```
So sattarasavassāni, sappañño narasattamo.
```

<p rend="hangnum">§8.</p>

```
Tato’nurādhanagara-mabhigamma <pb ed="M" n="0.0360" /> yathāvidhiṃ;
```

```
Anubhotvā vidhānaññū, abhisekamahussavaṃ.
```

<p rend="hangnum">§9.</p>

```
Aṭṭhito pāpadhammesu, suṭṭhito seṭṭhakammani;
```

```
So aṭṭhārasamaṃ vassaṃ, likhāpayi susaṇṭhito.
```

<p rend="hangnum">§10.</p>

```
Tato āgamma nivasi, pulatthinagare vare;
```

```
So sirīsaṅghabodhī’ti, nāmadheyyena vissuto.
```

<p rend="hangnum">§11.</p>

```
Anujaṃ so vīrabāhu-moparajje nivesiya;
```

```
Datvāna dakkhiṇaṃ desaṃ, taṃ saṅgaṇhi yathāvidhiṃ.
```

<p rend="hangnum">§12.</p>

```
Kaṇiṭṭhassātha bhātussa, jayabāhussa bhūbhujo;
```

```
Ādipādapadaṃ datvā, raṭṭhaṃ cā’dāsi rohaṇaṃ.
```

<p rend="hangnum">§13.</p>

```
Ṭhānantarāni sabbesa-mamaccānaṃ yathārahaṃ;
```

```
Datvā rajje yathāñāyaṃ, karaṃ yojesi gaṇhituṃ.
```

<p rend="hangnum">§14.</p>

```
Cirassaṃ parihīnaṃ so, dayāvāso mahīpati;
```

```
Pavattesi yathādhammaṃ, ṭhitadhammo vinicchayaṃ.
```

<p rend="hangnum">§15.</p>

```
Evaṃ samuddhaṭāneka, ripukaṇṭakasañcaye;
```

```
Niccaṃ rajjaṃ pasāsente, laṅkaṃsammānarissare.
```

<p rend="hangnum">§16.</p>

```
Chattaggāhakanātho ca, dhammagehakanāyako;
```

```
Tatheva seṭṭhinātho ca, iccete bhātaro tayo.
```

<p rend="hangnum">§17.</p>

```
Rañño virodhitaṃ yātā, phalātā jampudīpakaṃ;
```

```
Laṅkaṃ vīsatime vasse, ekenūne samotaruṃ.
```

<p rend="hangnum">§18.</p>

```
Te sabbe rohaṇaṃ raṭṭhaṃ, sabbaṃ malayamaṇḍalaṃ;
```

```
Sabbaṃ dakkhiṇapassañca, sahasā parivattayuṃ.
```

<p rend="hangnum">§19.</p>

```
Nipuṇo rohaṇaṃ gantvā, tathā malayamaṇḍalaṃ;
```

```
Nighātento bahū tattha, tattha paccatthike jane.
```

<p rend="hangnum">§20.</p>

```
Sammāvupasametvā taṃ, ṭhapetvā sacive tahiṃ;
```

```
Dakkhiṇo dakkhiṇaṃ desaṃ, sayaṃ gantvā mahabbalo.
```

<p rend="hangnum">§21.</p>

```
Pesetvā samaṇībhātu-vaṃsajaṃ sacivaṃ tadā;
```

```
Gāhetvā samareghore, vīro te sakaverino.
```

<p rend="hangnum">§22.</p>

```
Samāropiyasūlamhi, laṅkaṃ vigatakaṇṭakaṃ;
```

```
Kāretvāna nirātaṅkaṃ, pulatthipuramāgami.
```

<p rend="hangnum">§23.</p>

```
Vasantī <pb ed="M" n="0.0361" /> coḷavisaye, jagatipālarājinī;
```

```
Coḷahatthā pamuñcitvā, saddhiṃ dhītu kumāriyā.
```

<p rend="hangnum">§24.</p>

```
Līlāvatyābhidhānāya, nāvāmāruyha vegasā;
```

```
Laṃkādīpamhi otiṇṇā, passi laṃkissaraṃ tadā.
```

<p rend="hangnum">§25.</p>

```
Sutvā vaṃsakkamaṃ tassā, so ñatvā suddhavaṃsataṃ;
```

```
Līlāvatiṃ mahisitte, abhisiñci narissaro.
```

<p rend="hangnum">§26.</p>

```
Sā taṃ paṭicca rājānaṃ, mahesī dhītaraṃ labhi;
```

```
Nāmaṃ yasodharāti’ssā, akāsi dharaṇī pati.
```

<p rend="hangnum">§27.</p>

```
Merukandararaṭṭhena, saddhiṃ rājā sadhītaraṃ;
```

```
Vīravammassa pādāsi, sā labhi dhītaro duve.
```

<p rend="hangnum">§28.</p>

```
Samānanāmikā jeṭṭhā, sā mātā mahiyā ahu;
```

```
Sugalā nāmikā āsi, tāsu dvīsu kaṇiṭṭhikā.
```

<p rend="hangnum">§29.</p>

```
Kāliṅgadharaṇīpāla-vaṃsajaṃ cārudassanaṃ;
```

```
Tilokasundaraṃ nāma, sukumāraṃ kumārikaṃ.
```

<p rend="hangnum">§30.</p>

```
Kāliṅgaraṭṭhato rājā, āṇāpetvā ciraṭṭhitiṃ;
```

```
Nijavaṃsassa icchanto, mahesitte’bhi secayi.
```

<p rend="hangnum">§31.</p>

```
Subhaddā ca sumittā ca, lokanāthavhayāpi ca;
```

```
Ratanāvalī rūpavatī, itimā pañca dhītaro.
```

<p rend="hangnum">§32.</p>

```
Puttaṃ vikkamabāhuñca, sā labhī dhaññalakkhaṇaṃ;
```

```
Sampattā sā pajavuddhiṃ, haranti rājino mataṃ.
```

<p rend="hangnum">§33.</p>

```
Itthāgāresu sesesu, vītā samakulaṅganā;
```

```
Gabbho jātumahīpālaṃ, taṃ paṭicca na saṇṭhahi.
```

<p rend="hangnum">§34.</p>

```
Athekadivasaṃ rājā, amaccagaṇamajjhago;
```

```
Pilokiyaṭhibhā sabbā, dhītaro paṭipāṭiyā.
```

<p rend="hangnum">§35.</p>

```
Dhītu navamavasesānaṃ, ṭhapetvā ratanāvaliṃ;
```

```
Dhaññalakkhaṇasampanna-puttassuppattisucakaṃ.
```

<p rend="hangnum">§36.</p>

```
Lakkhaṇaṃ lakkhaṇaññū so, apassaṃ pemacegavā;
```

```
Ratanāvalimāhūya, tassā muddhani cumbiya.
```

<p rend="hangnum">§37.</p>

```
Tejoguṇehi <pb ed="M" n="0.0362" /> cāgehi, dhiyā sūrattanena ca;
```

```
Bhūte ca bhāvino ceva, sabbe bhūpe’tisāyino.
```

<p rend="hangnum">§38.</p>

```
Niccaṃ laṅkaṃ nirāsaṅka-mekacchattakameva ca;
```

```
Pavidhātuṃ samatthassa, sammāsāsanatāyino.
```

<p rend="hangnum">§39.</p>

```
Sobhanānekavattassa, imissā kucchihessati;
```

```
Puttassuppattiṭhānanti, muduto so samabravi.
```

<p rend="hangnum">§40.</p>

```
Yāvantassāpikhocoḷa-mahīpālassa nekaso;
```

```
Kulābhimānī rājā so, adatvāna kaṇīyasiṃ.
```

<p rend="hangnum">§41.</p>

```
Āṇāpetvā paṇḍurājaṃ, visuddhatvayasambhavaṃ;
```

```
Anujaṃ rājiniṃ vassa, mittavhayamadāsiso.
```

<p rend="hangnum">§42.</p>

```
Sāmāṇabharaṇaṃ kitti, sirī meghābhidhānakaṃ;
```

```
Sirivallabhanāmañca, janesi tanaye tayo.
```

<p rend="hangnum">§43.</p>

```
Subhadda vīrabāhussa, sumittaṃ jayabāhuno;
```

```
Mahatā parihārena, pādāsi dharaṇī pati.
```

<p rend="hangnum">§44.</p>

```
Adāsi māṇābharaṇe, dhītaraṃ ratanāvaliṃ;
```

```
Lokanāthavhayaṃ kitti sirimeghassa’dāsiso.
```

<p rend="hangnum">§45.</p>

```
Rūpatyabhidhānāya, dhītuyo paratāyahi;
```

```
Sarīrivallabhasādā, sugalavha kumārikaṃ.
```

<p rend="hangnum">§46.</p>

```
Madhukaṇṇavabhīmarāja, balakkāra sanāmake;
```

```
Mahesī bandhaverāja-putte sīhapurāgate.
```

<p rend="hangnum">§47.</p>

```
Passitvāna pahīpālo, tadā sañjātapītiko;
```

```
Tesaṃ pādāsi paccekaṃ, vuttiṃ so anurūpakaṃ.
```

<p rend="hangnum">§48.</p>

```
Te sabbe laddhasakkāra sammānādharaṇīpatiṃ;
```

```
Ārādhayantā sasataṃ, nivasiṃsu yathāruciṃ.
```

<p rend="hangnum">§49.</p>

```
Etesaṃ rājaputtānaṃ, sundarivhaṃ kaṇiṭṭhakaṃ;
```

```
Adā vikkamabāhussa, nijavaṃsaṭhitaṭṭhiko.
```

<p rend="hangnum">§50.</p>

```
Bhiyyo <pb ed="M" n="0.0363" /> vikkamabāhussa, tato līlāvatiṃ satiṃ;
```

```
Saha bhogena pādāsi, tadā bandhu hiterato.
```

<p rend="hangnum">§51.</p>

```
Vidhāya evaṃ sajane janindo;
```

```
Nissesato bhogasamappito;
```

```
Dayāparo ñātijanātamatthaṃ;
```

```
Samācarī nītipathānurūpaṃ.
```

Sujanappasādasaṃvegatthāya kate mahāvaṃse

Saṃgahakaraṇo nāma

Sattapaññāsatimo paricchedo

### Aṭṭhapaññāsatima pariccheda

#### Lokasāsana saṃgahakaraṇo

<p rend="hangnum">§1.</p>

```
Vicinitvā kulīne so, jane sabbe samādiya;
```

```
Sakārakkhāya yojesi, yathācāraṃ mahīpati.
```

<p rend="hangnum">§2.</p>

```
Uccaṃ pulatthinagare, pākāraṃ kārayī thiraṃ;
```

```
Nekagopurasaṃyuttaṃ, yudhākammasurañjitaṃ.
```

<p rend="hangnum">§3.</p>

```
Samantāyatavitthiṇṇa-gambhīraparikhāyutaṃ;
```

```
Uccapatthaṇḍilopetaṃ, duppadhaṃsamarātihi.
```

<p rend="hangnum">§4.</p>

```
Upasampadakammassa, gaṇapūrakabhikkhūnaṃ;
```

```
Appahonekabhāvena, sāsanaṭhitimānaso.
```

<p rend="hangnum">§5.</p>

```
Anuruddhanarindassa, sahāyassātha santikaṃ;
```

```
Rāmaññavisayaṃ dūte, pesetvā sahapābhate.
```

<p rend="hangnum">§6.</p>

```
Tato āṇāpayitvāna, piṭakattayapārage;
```

```
So sīlādiguṇāvāse, bhikkhavo therasammate.
```

<p rend="hangnum">§7.</p>

```
Te uḷārāhi pūjāhi, pūjayitvā narissaro;
```

```
Pabbajjā upasampatti, kārayitvā anekaso.
```

<p rend="hangnum">§8.</p>

```
Piṭakattayañca bahuso, kathāpetvā savaṇṇanaṃ;
```

```
Laṅkāyo’sakkamānaṃ so, jotayī jinasāsanaṃ.
```

<p rend="hangnum">§9.</p>

```
Putatthinagarassanto<pb ed="M" n="0.0364" />, padesasmiṃ tahiṃ tahiṃ;
```

```
Vihāre kārayitvāna, bahuke sumanohare.
```

<p rend="hangnum">§10.</p>

```
Bhikkhavo tattha vāsetvā, nikāyattayavāsino;
```

```
Paccayehi uḷārehi, santappesi catūhipi.
```

<p rend="hangnum">§11.</p>

```
Phalikatthambhakacāru-pākāraparikhāyutaṃ;
```

```
Pañcabhūmakapāsāda-pavare no’pasobhitaṃ.
```

<p rend="hangnum">§12.</p>

```
Samasantā vāsapantīhi, subhāhi suvirājitaṃ;
```

```
Nirakiṇṇamasambādha varabhāsura gopuraṃ.
```

<p rend="hangnum">§13.</p>

```
Vihāraṃ kārayitvāna, vatthuttayaparāyano;
```

```
Nikāyattayavāsissa, bhikkhusaṅghassa’dāsiso.
```

<p rend="hangnum">§14.</p>

```
Saṅghassa pākavaṭṭatthaṃ, raṭṭhaṃ datvā’ḷisārakaṃ;
```

```
Sakalaṃ sannivāsīhi, nettikehi saheva so.
```

<p rend="hangnum">§15.</p>

```
Nekasatānibhikkhūnaṃ, vāsayitvāna tattha so;
```

```
Satataṃ sampavattesi, uḷāraṃ catupaccayaṃ.
```

<p rend="hangnum">§16.</p>

```
Dāṭṭhādhātugharaṃcāru, kārayitvā mahārahaṃ;
```

```
Dāṭhādhātussa niccaṃ so, mahāmahamakārayi.
```

<p rend="hangnum">§17.</p>

```
Gaṇasaṅgaṇikā’peto, potthakaṃ dhammasaṅgaṇiṃ;
```

```
Parivattesi sopāto, sundare dhammamandire.
```

<p rend="hangnum">§18.</p>

```
Naccādigandhamālādi-nekapūjampavattiya;
```

```
Sīrena saddhāsambandho, sambuddhamabhivandati.
```

<p rend="hangnum">§19.</p>

```
Jambudīpāgate cāga, sūro so bhuvirisūrayo;
```

```
Tappesi dhanadānena, dāniyeneka so vibhū.
```

<p rend="hangnum">§20.</p>

```
Saddhammakathikānaṃ so, pūjā katvāna nekaso;
```

```
Desāpesica saddhammaṃ, sadādhammaguṇe rato.
```

<p rend="hangnum">§21.</p>

```
Tikkhattuṃ so tulābhāra-dānaṃ dinesu dāpayi;
```

```
Uposathaṃ vopavasi, suvisuddhamuposathe.
```

<p rend="hangnum">§22.</p>

```
Adā daṇḍissaraṃ dāna-manusaṃvaccharaṃ vibhū;
```

```
Piṭakattayaṃ likhāpetvā, bhikkhusaṅghassa dāpayi.
```

<p rend="hangnum">§23.</p>

```
Mahagghamaṇimuttādi-ratanāni <pb ed="M" n="0.0365" /> sapesiya;
```

```
Jambudīpe mahābodhiṃ-nekakkhattuma pūjayi.
```

<p rend="hangnum">§24.</p>

```
Kaṇṇāṭabhūmipālena, coḷaraññā ca pesitā;
```

```
Dūtāmahantamādāya, paṇṇākāramidhāgatā.
```

<p rend="hangnum">§25.</p>

```
Addasaṃsu mahīpālaṃ, tato so tuṭṭhamānaso;
```

```
Tesaṃ ubhinnaṃ dūtānaṃ, kattabbaṃ sādhukāriya.
```

<p rend="hangnum">§26.</p>

```
Tesu ādo’va kaṇṇāṭa-dūtehi saha pesiya;
```

```
Dūte sakīye kaṇṇāṭa-nikaṭaṃ sārapābhate.
```

<p rend="hangnum">§27.</p>

```
Attano visayaṃ patte, coḷo sīhaḷa dūtake;
```

```
Sahasā kaṇṇanāsāsu, pāpayiṃsu virūpataṃ.
```

<p rend="hangnum">§28.</p>

```
Sampattavippakārāke, idhāgantvāna rājino;
```

```
Kathayiṃsu tadā sabbaṃ, coḷena katamattani.
```

<p rend="hangnum">§29.</p>

```
Uddipitābhimāno so, sakalāmaccamajjhago;
```

```
Avhāya damiḷe dūte, iti coḷassa sandisi.
```

<p rend="hangnum">§30.</p>

```
Senaṃ vinā’va ekasmiṃ, dīpe majjhe mahaṇṇave;
```

```
Bāhābalaparikkhāvā, hotuno dvandayuddhato.
```

<p rend="hangnum">§31.</p>

```
Balaṃ sannayha sakalaṃ, rajje tuyhaṃ mamā’tha vā;
```

```
Tavā’bhimata dosamhi, saṅgāmo vā karīyataṃ.
```

<p rend="hangnum">§32.</p>

```
Mayā vuttakkameneva, vattabbo vo janādhipo;
```

```
Iti vatvāna te dūte, itthalaṅkāra maṇḍite.
```

<p rend="hangnum">§33.</p>

```
Vissajjiya lahuṃcoḷa-mahīpālassa santikaṃ;
```

```
Tato senaṅgamādāya, anurādha puraṃ gami.
```

<p rend="hangnum">§34.</p>

```
Mattikāvāṭatitthe ca, mahātitthe ca pesayī;
```

```
Coḷaraṭṭhaṃ’va gantvāna, yujjhituṃ dve camūpati.
```

<p rend="hangnum">§35.</p>

```
Sajjantesu camūpesu, nāvāpātheyyakāni ca;
```

```
Yuddhatthāya balaṃ coḷa-raṭṭhapesanakāraṇā.
```

<p rend="hangnum">§36.</p>

```
Tadā tiṃsatime vasse, veḷakkārasanāmakā;
```

```
Balakāyā tahiṃgantu-manicchantā virodhino.
```

<p rend="hangnum">§37.</p>

```
Māretvāna ubho senā-nāthe mattagajāviya;
```

```
Samantato vilumpiṃsu, pulatthipuramuddhatā.
```

<p rend="hangnum">§38.</p>

```
Puttehi <pb ed="M" n="0.0366" /> tīhi sahitaṃ, rājino ca kaṇīyasiṃ;
```

```
Gaṇitvā sahasā rāja-pāsādaṃ cāpi jhāpayuṃ.
```

<p rend="hangnum">§39.</p>

```
Rājā nikkhamma khippaṃ so, gantvā dakkhiṇapassakaṃ;
```

```
Sele vātagirivhasmiṃ, sāraṃ bhaṇḍaṃ ṭhapāpiya.
```

<p rend="hangnum">§40.</p>

```
Vīrabāhuparājena, sīhavikkamasālinā;
```

```
Mahatā ca baloghena, samantā parivārito.
```

<p rend="hangnum">§41.</p>

```
Pulatthipuramāgamma, vattento dāruṇaṃ raṇaṃ;
```

```
Palāpesi khaṇeneva, balakāye samāgate.
```

<p rend="hangnum">§42.</p>

```
Māritāna camūpāna-maṭṭhisaṅghāṭadhiṭṭhitaṃ;
```

```
Parikkhipitvā citakaṃ, veribhūte balādhipe.
```

<p rend="hangnum">§43.</p>

```
Bandhayitvāna khāṇumhi, pacchā bāhaṃ subandhanaṃ;
```

```
Parito vipphurantīhi, aggijālāhi jhāpayi.
```

<p rend="hangnum">§44.</p>

```
Ghātetvā tattha mānītaṃ, gāmāni dharaṇīpati;
```

```
Akāsi laṅkāvasudhaṃ, sabbathā vītakaṇṭakaṃ.
```

<p rend="hangnum">§45.</p>

```
Yujjhituṃ saha coḷena, rājā attakatāvadhiṃ;
```

```
Anatikkamma so pañca-cattālīsamhi vacchare.
```

<p rend="hangnum">§46.</p>

```
Sannaddhaṃ balamādāya, gantvā sāgarapaṭṭanaṃ;
```

```
Tassābhigamanaṃ passaṃ, kañcikālaṃ tahiṃ vasaṃ.
```

<p rend="hangnum">§47.</p>

```
Anāgatattā coḷassa, tassa dūte vissajjiya;
```

```
Punāgantvā vasīrājā, pulatthinagare ciraṃ.
```

<p rend="hangnum">§48.</p>

```
Mahāheḷi sareharu, mahādattikanāmikā;
```

```
Kaṭunnarūpaṇḍavāpī, kallagallika nāmikā.
```

<p rend="hangnum">§49.</p>

```
Eraṇḍegallavāpī ca, dīghavatthukavāpikā;
```

```
Maṇḍavāṭakavāpī, ca, kittaggabodhipabbatā.
```

<p rend="hangnum">§50.</p>

```
Valāhassa mahādāru, gallakumbhīlasobbhakā;
```

```
Pattapāsāṇavāpī ca, vāpī ca kāṇanāmikā.
```

<p rend="hangnum">§51.</p>

```
Etā caññā ca so chinna-mariyādā vāpiyo bahū;
```

```
Bandhāpesi sadādīna-satte baddha hitāsayo.
```

<p rend="hangnum">§52.</p>

```
Bhūmindo <pb ed="M" n="0.0367" /> kandarā-gaṅgā-nadīsu ca tahiṃ tahiṃ;
```

```
Subhikkhaṃ kārayī raṭṭhaṃ, bandhetvā’varaṇāni so.
```

<p rend="hangnum">§53.</p>

```
Vihārā’bhayacāritta-bhediniṃ mahisaṃsaka;
```

```
Parihāre sabbasocchijja-gāhayitvā galamhi taṃ.
```

<p rend="hangnum">§54.</p>

```
Purambhā bahi kāretvā, mahāsaṅghaṃ khamāpiya;
```

```
Pakāsesi ca lokassa, saṅghagāravamattano.
```

<p rend="hangnum">§56.</p>

```
Mahāgāme nikāyānaṃ, titaye coḷanāsite;
```

```
Dhātugabbhe ca bandhesi, thūpārāmadvaye’pi ca.
```

<p rend="hangnum">§57.</p>

```
Mātuyā’ḷāhaṇaṭhāne, tatheva pitunopi ca;
```

```
Akā pañca mahāvāse, tathā budalaviṭṭhiyaṃ.
```

<p rend="hangnum">§58.</p>

```
Paṇḍavāpī ca pāṭhīno, rakkhacetiyapabbato;
```

```
Tatheva maṇḍalagiri-madhutthalavihārako.
```

<p rend="hangnum">§59.</p>

```
Uruvelavhayo deva-nagare ca vihārako;
```

```
Mahiyaṅgaṇavihāro ca, sītalaggāmaleṇakaṃ.
```

<p rend="hangnum">§60.</p>

```
Jambukolavihāro ca, tatheva girikaṇḍako;
```

```
Kurundiyavihāro ca, jambukolakaleṇakaṃ.
```

<p rend="hangnum">§61.</p>

```
Bhallātakavihāro ca, tatheva paragāmako;
```

```
Kāsagallavhayo canda-girivhaya vihārako.
```

<p rend="hangnum">§62.</p>

```
Velagāmavihāro ca, mahāsenavhagāmako;
```

```
Vihāro cā’nurādhamhi, pure bodhigharaṃ tathā.
```

<p rend="hangnum">§63.</p>

```
Iccevamādayoneke, vihāre ca bahū vibhū;
```

```
Paṭisaṅkharijiṇṇe so, gāme cā’dā visuṃ visuṃ.
```

<p rend="hangnum">§64.</p>

```
Samantakūṭa selatthaṃ, munindapadalañjanaṃ;
```

```
Paṇamatthāya gacchantā, manussā duggamañjase.
```

<p rend="hangnum">§65.</p>

```
Sabbe mā kilamantū’ti, dānavaṭṭāya dāpayi;
```

```
Sālikkhettādisampannaṃ, gilīmalayanāmakaṃ.
```

<p rend="hangnum">§66.</p>

```
Kadalīgāmamagge ca, hūvaraḷañjase tathā;
```

```
Gāme datvāna paccekaṃ, sālāyo cāpi kārayi.
```

<p rend="hangnum">§67.</p>

```
Anāgate taṃ bhūpālā, mā gaṇhantū’ti lekhiya;
```

```
Akkharāni silāthambhe, patiṭṭhāpesi bhūmipo.
```

<p rend="hangnum">§68.</p>

```
Gāmaṃ <pb ed="M" n="0.0368" /> antaraviṭṭhiñca, tathā saṅghāṭagāmakaṃ;
```

```
Sirimaṇḍagalārāmañca, adāso lābhavāsinaṃ.
```

<p rend="hangnum">§69.</p>

```
Vanajīvakabhikkhūna-madā so catupaccaye;
```

```
Bandhūnampi ca so tesaṃ, bhogagāme padāpayi.
```

<p rend="hangnum">§70.</p>

```
Pāvāraggikapallāni, vividhe osadhepi ca;
```

```
Sīte utumhi bahuso, bhikkhusaṅghassa dāpayi.
```

<p rend="hangnum">§71.</p>

```
Adā sabbaparikkhāre, parikkhāre tathāttha so;
```

```
Nekavāresu sakkaccaṃ, bhikkhusaṅghassa buddhimā.
```

<p rend="hangnum">§72.</p>

```
Saṅghassa pākavaṭṭatthaṃ, bhikkhūnaṃ lābhavāsinaṃ;
```

```
Veyyāvaccakarānañca, pūjetuṃ cetiyādikaṃ.
```

<p rend="hangnum">§73.</p>

```
Padinnā pubbarājūhi, ye gāmā rohaṇe bahū;
```

```
Tepi sabbe anūne so, yathāpubbaṃ ṭhapesi ca.
```

<p rend="hangnum">§74.</p>

```
Adāsi piṭhasappīna-musabhe balino bahi;
```

```
Bhattaṃ cā’dāsi so kāka soṇādīnaṃ dayāparo.
```

<p rend="hangnum">§75.</p>

```
Adāsinekatā veyya-kārakānaṃ mahākavī;
```

```
Saddhiṃ paveṇigāmehi, vittajātamanappakaṃ.
```

<p rend="hangnum">§76.</p>

```
Rājāmaccādiputtānaṃ, siloke racite suṇaṃ;
```

```
Yathānurūpaṃ pādāsi, dhanaṃ tesaṃ kavissaro.
```

<p rend="hangnum">§77.</p>

```
Andhānaṃ paṅgulānañca, gāme cā’dā visuṃ visuṃ;
```

```
Nānādevakulānañca, dinnaṃ pubbaṃ na hāpayi.
```

<p rend="hangnum">§78.</p>

```
Patti vo so kulitthīna-manāthānaṃ yathārahaṃ;
```

```
Vidhavānamadāgāme, bhattaacchādanāni ca.
```

<p rend="hangnum">§79.</p>

```
Rājā sīhaḷakā veyya-karaṇe so mahāpati;
```

```
Aggo sīhaḷakāveyya-kārakānamahosi ca.
```

<p rend="hangnum">§80.</p>

```
Subhe baddhādaro baddha guṇavhaya vihārake;
```

```
Bandhesi uparājā so, cetiyaṃ coḷanāsitaṃ.
```

<p rend="hangnum">§81.</p>

```
Muttacāgī tato tassa, vihārapavarassa so;
```

```
Datvā gāmavare niccaṃ, pūjāyo sampavattayi.
```

<p rend="hangnum">§82.</p>

```
Sova tassa vihārassa, upacāravanantike;
```

```
Bandhāpesi mahāvāpiṃ, thīrībhūtamahodakaṃ.
```

<p rend="hangnum">§83.</p>

```
Kappūramūlāyatane<pb ed="M" n="0.0369" />, rañño dhītā yasodharā;
```

```
Akāresi thiraṃ rammaṃ, mahantaṃ paṭimāgharaṃ.
```

<p rend="hangnum">§84.</p>

```
Selantarasamūhasmiṃ, rājino rājino sakā;
```

```
Kāresi cārupāsādaṃ, pasādāvahamuggataṃ.
```

<p rend="hangnum">§85.</p>

```
Tadā neke ca sacivā, tasso rodhajanāpi ca;
```

```
Samāciniṃsu puññāni, anekāni anekaso.
```

<p rend="hangnum">§86.</p>

```
Evaṃ samanusāsante, laṃkaṃ laṃkā narissare;
```

```
Uparājā vasaṃnīto, vinīto gheramaccunā.
```

<p rend="hangnum">§87.</p>

```
Tassa kattabbakiccāni, sakalāni samāpiya;
```

```
Jayabāhussoparajjaṃ, bhikkhūnaṃ matiyā adā.
```

<p rend="hangnum">§88.</p>

```
Athādipādapadaviṃ, datvā vikkamabāhuno;
```

```
Gajabāhū’ti vidite, tassa jāte sute tato.
```

<p rend="hangnum">§89.</p>

```
Mahāmaccehi mantetvā, rājāputtahitatthiko;
```

```
Rohaṇaṃ kasiṇaṃ datvā, tahiṃ vāsāya pesayi.
```

<p rend="hangnum">§90.</p>

```
Tato so tattha gantvāna, mahānāgahulaṃ puraṃ;
```

```
Rājadhāniṃ karitvāna, tattha vāsamakappayī.
```

<p rend="hangnum">§91.</p>

```
Evaṃ paññāsavassāni’ha vijayabhujo vattayitvāna sammā,
```

```
Āṇācakkaṃ janindo pyapagatakhalanaṃ esa pañcādhikāni;
```

```
Vaḍḍhetvā sāsanaṃ taṃ khaladamiḷabhayo paddutañcāpilokaṃ,
```

```
Saggaṃ lokaṃ sapuññappabhavamuruphalaṃ passituṃ cā’ru roha.
```

Sujanappasāda saṃvegatthāya kate mahāvaṃse

Lokasāsanasaṃgahakaraṇo nāma

Aṭṭhapaññāsatimo paricchedo

### Ekūnasaṭṭhima pariccheda

#### Caturājacariya niddeso

<p rend="hangnum">§1.</p>

```
Tadārañño <pb ed="M" n="0.0370" /> nujāmittā, tassa puttā tayo’pi ca;
```

```
Mahāmaccā cayatayo, tathā yatanavāsino.
```

<p rend="hangnum">§2.</p>

```
Tabbete ādipādassa, rohaṇe vasato sato;
```

```
Anārocāpayitvāna, bhūpālamatasāsanaṃ.
```

<p rend="hangnum">§3.</p>

```
Sambhūyamantayitvāna, samānacchandataṃ gatā;
```

```
Adaṃsu yuvarājassa, laṅkārajjābhisecanaṃ.
```

<p rend="hangnum">§4.</p>

```
Oparajje nivesesuṃ, mānabharaṇanāmakaṃ;
```

```
Kumāraṃ pubbacāritta-maggaṃ laṅghittha te’khilā.
```

<p rend="hangnum">§5.</p>

```
Tayo’tha bhātaro sabbe, te māṇabharaṇādayo;
```

```
Jayabāhumahīpāla-sahitā sahasā tadā.
```

<p rend="hangnum">§6.</p>

```
Muttāmaṇippabhūtikaṃ, ratanaṃ sārasammataṃ;
```

```
Sabbaṃ hatthagataṃ katvā, vāhanañca gajādikaṃ.
```

<p rend="hangnum">§7.</p>

```
Sakalaṃ balamādāya, pulatthinagarā tadā;
```

```
Khippaṃ taṃ vikkamabhujaṃ, gaṇhisāmā’ti nikkhamuṃ.
```

<p rend="hangnum">§8.</p>

```
Sutvā pavattiṃ sakalaṃ, imaṃ vikkamabāhuso;
```

```
Tā tassantimasakkāraṃ, vidhātuṃ handano labhiṃ.
```

<p rend="hangnum">§9.</p>

```
Idāni khippaṃ gantvāna, pulatthinagaraṃ tahiṃ,
```

```
Tā tassāḷāhanaṭṭhāna dassane neva so ahaṃ.
```

<p rend="hangnum">§10.</p>

```
Sokabhāraṃ vinodessaṃ, mama ceto gataṃ iti;
```

```
Katadaḷha vavatthāno, viniggamma tato purā.
```

<p rend="hangnum">§11.</p>

```
Pulatthipuramāgacchaṃ, ādipādo’ti sāsaso;
```

```
Sattaṭṭhasatasaṅkhena, balena parivārito.
```

<p rend="hangnum">§12.</p>

```
Antarālapatheyeva, guttahālakamaṇḍale;
```

```
Gāme pana samukkavhe, disvā senaṅgamāgataṃ.
```

<p rend="hangnum">§13.</p>

```
Mahantaṃ <pb ed="M" n="0.0371" /> yuddhasannaddhaṃ, ekavīro bhayātiko;
```

```
Yujjhitvā te palāpesi, khaṇeneva disodisaṃ.
```

<p rend="hangnum">§14.</p>

```
Tayo te bhātaro tattha, sampattāva jayā tato;
```

```
Abhimānuddhatā khippaṃ, annayha balavāhanaṃ.
```

<p rend="hangnum">§15.</p>

```
Ādipādakajambūti, vissutamhi padesake;
```

```
Saṅgāmesuṃ parājesi, bhiyyo yujjhittha so tayo.
```

<p rend="hangnum">§16.</p>

```
Tatiyaṃ kaṭagāmasmiṃ, kāḷavāpyaṃ catutthakaṃ;
```

```
Pañcamaṃ uddhaṭadvāre, chaṭṭhaṃso paṅkavelake.
```

<p rend="hangnum">§17.</p>

```
Tehi yuddhaṃ karitvāna, gahītavijayo sadā;
```

```
Pulatthipuramāgañci, sahāmacca parijjano.
```

<p rend="hangnum">§18.</p>

```
Sacintitakkameneva, passitvāḷāhanaṃ pitu;
```

```
Vidūritamahāseko, laddhassāso purevasaṃ.
```

<p rend="hangnum">§19.</p>

```
Dukkhe sahāya bhūtāna-mattano so yathārahaṃ;
```

```
Amaccānamadā sabba-bhoge ṭhānantare hi so.
```

<p rend="hangnum">§20.</p>

```
Bhaṭānañcāpi sabbesaṃ, sahāyātānamattano;
```

```
Anurūpamadā vuttiṃ, saraṃ dukkhasahāyataṃ.
```

<p rend="hangnum">§21.</p>

```
Māṇābharaṇabhūpopi, saddhiṃ sesehi bhātūhi;
```

```
Karitvā rohaṇaṃ passaṃ, rohaṇañca sahatthagaṃ.
```

<p rend="hangnum">§22.</p>

```
Tato kittisirīmeghe, sadvādasasahassakaṃ;
```

```
Raṭṭhaṃ datvāna vasituṃ, tahiṃyeva samādisi.
```

<p rend="hangnum">§23.</p>

```
Āṇatto bhātarākitti-sirīmegho janādhipo;
```

```
Gantvā vasi puretattha, mahānāgahulavhaye.
```

<p rend="hangnum">§24.</p>

```
Sirīvallabhanāmassa, kumārassāpi cādisi;
```

```
Desamaṭṭhasahassavhaṃ, datvāna vasituṃ tahiṃ.
```

<p rend="hangnum">§25.</p>

```
Tatheva sopi gantvāna, uddhanadvāranāmakaṃ;
```

```
Gāmaṃ katvā rājadāniṃ, vasanto anusāsitaṃ.
```

<p rend="hangnum">§26.</p>

```
Sayañca sahasenāya, gantvā dakkhiṇapassakaṃ;
```

```
Vīrabāhūti paññāto, puṅkhagāmaṃ samāvasi.
```

<p rend="hangnum">§27.</p>

```
Mātā ca tiṇṇaṃ bhātūnaṃ, jayabāhu ca bhūmipo;
```

```
Nivasiṃsu tadā kitti-sirimeghassa santike.
```

<p rend="hangnum">§28.</p>

```
Tato <pb ed="M" n="0.0372" /> saṃvacchare’tīte, te māṇabharaṇādayo;
```

```
Tenattani kataṃ yuddhe, sabbaṃ vikkamabāhunā.
```

<p rend="hangnum">§29.</p>

```
Durārohaṃ mahantaṃ taṃ, parājayatarābhavaṃ;
```

```
Anussarantabahuso, abhimānasamunnatā.
```

<p rend="hangnum">§30.</p>

```
Muddhābhisittarājūna-mekākīrājaraṭṭhakaṃ;
```

```
Vināyamabhisekena, kathaṃ nāmānubhossati.
```

<p rend="hangnum">§31.</p>

```
Iti issā parattañca, yātā saṅgayhasāvake;
```

```
Bhiyyo sambhūyasaṅgāma-karaṇatthāya nikkhamuṃ.
```

<p rend="hangnum">§32.</p>

```
Sutvā tamatthaṃ dūtehi, so vikkamabhujopi ca;
```

```
Agā tesaṃva visayaṃ, mahāsenāpurakkhato.
```

<p rend="hangnum">§33.</p>

```
Dese dakkhiṇake bodhi-senapabbatagāmake;
```

```
Yujjhitvā te parājesi, tayo vikkamabāhuso.
```

<p rend="hangnum">§34.</p>

```
Ripavo dāni me sabbe, ummūlessāmahaṃ iti;
```

```
Palāyante nubandhittha, padānupadikaṃ’va te.
```

<p rend="hangnum">§35.</p>

```
Te ca duggaṃ palāyiṃsu, pañcayojanaraṭṭhake;
```

```
Khippaṃ pāvekkhi kalyāṇiṃ, so’pi te gahaṇatthiko.
```

<p rend="hangnum">§36.</p>

```
Vīro ariyadesiyo, vīradevoti pākaṭo;
```

```
Paḷandīpissaro eko, bhūsaṃ sahasiko tadā.
```

<p rend="hangnum">§37.</p>

```
Saddhiṃ sūrehi yodhehi, mahātitthamhi otari;
```

```
Kātuṃ hatthagahaṃ sakkā, laṃkādīpanti cintiya.
```

<p rend="hangnum">§38.</p>

```
So vikkamabhujo sutvā, pavattiṃ bhūbhujo tadā;
```

```
Yāvatā nātra laṃkāyaṃ, laddhogāho bhavissati.
```

<p rend="hangnum">§39.</p>

```
Tāva ummūlanīyoti, kalyāṇimhā viniggato;
```

```
Mahātitthamhi mannāra-nāmakaṃ gāmakaṃ gato.
```

<p rend="hangnum">§40.</p>

```
Katvāna vīradevo’pi, saṅgāmaṃ tena rājinā;
```

```
Anīkaṅgādayo rāja-putte dve bhātaropi ca.
```

<p rend="hangnum">§41.</p>

```
Senādhināyakañceva, kittināmappakāsitaṃ;
```

```
Ghātetvā sahasā vīra-sammate ca bahūjane.
```

<p rend="hangnum">§42.</p>

```
Gāhetvā jīvaggāhaṃso, rakkhakañca camūpatiṃ;
```

```
Sabalaṃ taṃ parājetvā, anubandhi padāpadaṃ.
```

<p rend="hangnum">§43.</p>

```
Palāyamāno <pb ed="M" n="0.0373" /> so bhīto, āgantvāna nijaṃ puraṃ;
```

```
Hatthasāraṃ samādāya, koṭṭhasāraṃ gato lahuṃ.
```

<p rend="hangnum">§44.</p>

```
Pacchato pacchato vīra-devo tamanubandhiya;
```

```
Āgantvāna purevāsaṃ, katipāhaṃ vidhāyaso.
```

<p rend="hangnum">§45.</p>

```
Gaṇhituṃ vikkamabhujaṃ, tattheva turitaṃ agā;
```

```
Pesayitvā sakaṃ sopi, mahantaṃ sakalaṃ balaṃ.
```

<p rend="hangnum">§46.</p>

```
Yujjhāpetvāna ghātetvā, gāme antaraviṭṭhike;
```

```
Mahākaddamaduggamhi, vīradevaṃ mahabbalo.
```

<p rend="hangnum">§47.</p>

```
Abhisekaṃ vināyeva, pulatthi nagare vasaṃ;
```

```
Akāsi rājaraṭṭhassa, pasāsanavidhiṃ vibhū.
```

<p rend="hangnum">§48.</p>

```
Apanīyaraṇe chandaṃ, bhātaropi tayo tato;
```

```
Āvasiṃsu yathāpubbaṃ, gantvā raṭṭhaṃ sakaṃ sakaṃ.
```

<p rend="hangnum">§49.</p>

```
Caturopi mahīpālā, yatamānā ciraṃ tahiṃ;
```

```
Ekacchattaṅkitaṃ kātuṃ, neva sakkhiṃsu sabbaso.
```

<p rend="hangnum">§50.</p>

```
Anisammakāribhāvena, kulīne parihāpayuṃ;
```

```
Ṭhapesuñca mahantatte, hīne sābhimate jane.
```

<p rend="hangnum">§51.</p>

```
Vaḍḍhitaṃnekadhā sammā, raññā vijayabāhunā;
```

```
Sāsanañca tathālokaṃ, hāpayiṃsu subuddhino.
```

<p rend="hangnum">§52.</p>

```
Kulīnānaṃ manussāna-mabhāvepi ca tādise;
```

```
Dose vittaṃ tadāyattaṃ, pasayhāvahariṃsu ca.
```

<p rend="hangnum">§53.</p>

```
Pīḷetuṃ sakalaṃ loka-muddharantādhikaṃ baliṃ;
```

```
Ucchūva ucchuyantete, khīṇako sādhanesino.
```

<p rend="hangnum">§54.</p>

```
Uddharitvāna buddhādi-santake bhogagāmake;
```

```
So vikkamabhujo rājā, sevakesu samappayī.
```

<p rend="hangnum">§55.</p>

```
Pulatthinagare neka-vihāre dhātumaṇḍite;
```

```
Sova desantarīyānaṃ, bhaṭānaṃ vasituṃ adā.
```

<p rend="hangnum">§56.</p>

```
Saddhehi pattadhātussa, dāṭhādhātuvarassa ca;
```

```
Pūjanatthāya dinnāni, maṇimuttādikāni ca.
```

<p rend="hangnum">§57.</p>

```
Candanāgarukappuraṃ, suvaṇṇādimayā bahū;
```

```
Paṭimāyo ca acchijja, yathākāmaṃ vayaṃ nayī.
```

<p rend="hangnum">§58.</p>

```
Sāsanassa <pb ed="M" n="0.0374" /> ca lokassa, kriyamānamupaddavaṃ;
```

```
Passantā bahuso tasmiṃ, tadā nibbannamānasā.
```

<p rend="hangnum">§59.</p>

```
Aṭṭhamūlavihāresu, yatayo garusammatā;
```

```
Paṃsukūlikabhikkhū ca, koṭṭhāsadvayanissitā.
```

<p rend="hangnum">§60.</p>

```
Evaṃ titthiyatulyānaṃ, sāsanopaddavaṃ bahuṃ;
```

```
Karontānaṃ sakā sambhā-payātaṃ pavaraṃ iti.
```

<p rend="hangnum">§61.</p>

```
Dāṭhādhātuvaraṃ patta-dhātumādāya rohaṇaṃ;
```

```
Gantvā vāsamakappesuṃ, phāsuṭhāne tahiṃ tahiṃ.
```

<p rend="hangnum">§62.</p>

```
Tatheva phāsuṭhānesu, vippakiṇṇā tahiṃ tahiṃ;
```

```
Te kulīnā nilīnā’va, hutvā vāsamakappayuṃ.
```

<p rend="hangnum">§63.</p>

```
Pakkhadvayamahīpāla-gayhāsīmā suṭhāpitā;
```

```
Sāmantā aññamaññehi, karonto bahuso raṇaṃ.
```

<p rend="hangnum">§64.</p>

```
Susamiddhesu nekesu, gāmesu nigamesu ca;
```

```
Aggiṃ dentā taḷāke ca, chindantā jalapūrite.
```

<p rend="hangnum">§65.</p>

```
Nāsentā sabbathā sabba-mātikāvaraṇāni ca;
```

```
Chindantā nāḷikerādi, so pakāre ca bhūruhe.
```

<p rend="hangnum">§66.</p>

```
Yathā porāṇakaggāma-ṭhānantipi na ñāyate;
```

```
Vināsesuṃ tathā raṭṭhaṃ, aññamaññavirodhino.
```

<p rend="hangnum">§67.</p>

```
Te ca bhūmi patīgāma-vilopaṃ patthamosanaṃ;
```

```
Kārentā nijacārehi, ācaruṃ lokupaddavaṃ.
```

<p rend="hangnum">§68.</p>

```
Kulīnānaṃ manussānaṃ, dāsakammakarāpi ca;
```

```
Sasāmino’ti vattantā, nissaṅkā vītabhītikā.
```

<p rend="hangnum">§69.</p>

```
Hutvā yudhīyā rājūnaṃ, abbhantarapavattino;
```

```
Balavantatarā jātā, laddhaṭhānantarā tadā.
```

<p rend="hangnum">§70.</p>

```
Janā samantakūṭādi-nekadugganivāsino;
```

```
Adentā bhūmipālānaṃ, pubbapaṭṭhapitaṃ karaṃ.
```

<p rend="hangnum">§71.</p>

```
Rājāṇamagaṇentā te, gatā dāmarikattanaṃ;
```

```
Sakaṃ sakaṃ’va visaya-māvasiṃsu samuddhatā.
```

<p rend="hangnum">§72.</p>

```
Anatthe nicitā nāma, parivattanti sabbatā;
```

```
Iti vattabba taṃyeva, yātaṃ laṅkātalaṃ tadā.
```

<p rend="hangnum">§73.</p>

```
Evaṃ <pb ed="M" n="0.0375" /> gāmakabhojakā viya bhusaṃtejo vihīnā sadā;
```

```
Accantaṃ byasanāti sattahadayā rājābhimānujjhitā.
```

<p rend="hangnum">§74.</p>

```
Niccaṃ attaparatthasiddhividhurāsaṅgā vihīnāsayā;
```

```
Sabbe te vihariṃsu bhūmipatayo cārittamaggātigā.
```

Sujanappasādasaṃvegatthāya kate mahāvaṃse

Caturājacariyaniddeso nāma

Ekūnasaṭṭhimo paricchedo.

### Saṭṭhima pariccheda

#### Kumārodayo

<p rend="hangnum">§1.</p>

```
Rohaṇe nivasitthā’va, jayabāhumahīpati;
```

```
Mittāvhā rājinī ceva, tadā kālamakaṃsu te.
```

<p rend="hangnum">§2.</p>

```
Sirīvallabhajāyā’tha, janesi sugalā duve;
```

```
Māṇabharaṇakaṃ puttaṃ, puttiṃ līlāvatimpi ca.
```

<p rend="hangnum">§3.</p>

```
Māṇābharaṇabhūpāla-devī’pi ratanāvalī;
```

```
Mittaṃ pabhāvatiñcāpi, alabhī dhītaro duve.
```

<p rend="hangnum">§4.</p>

```
Passantassa ubho tāyo, dhītaro vīrabāhuno;
```

```
Tadā mahādipādassa, evaṃ āsi vitakkitaṃ.
```

<p rend="hangnum">§5.</p>

```
Lokābhisammate sabba-bhūpālanvayamuddhani;
```

```
Visuddhe somavaṃsamhi, abhijātā mayaṃ pana.
```

<p rend="hangnum">§6.</p>

```
Pihanīyatarākārā, sabbasattisamunnatā;
```

```
Nānāvijjāsu nipuṇā, hatthiassādisukkhamā.
```

<p rend="hangnum">§7.</p>

```
Tathā pekākinā ve’te, tayo vikkamabāhunā;
```

```
Parājayaṃ paribhavaṃ, pāpitā bahuso raṇe.
```

<p rend="hangnum">§8.</p>

```
Sūnuno susamatthassa, visodhetu mimaṃ malaṃ;
```

```
Na dissate pātubhāvo, aho no appapuññatā.
```

<p rend="hangnum">§9.</p>

```
Janavādakiliṭṭhena<pb ed="M" n="0.0376" />, rājattenāpi kiṃ mama;
```

```
Idāni visayāsaṅgaṃ, hitvā kalyāṇakammasu.
```

<p rend="hangnum">§10.</p>

```
Appamattassa satataṃ, netabbā vāsarā’iti;
```

```
Niyyātetvā amaccānaṃ, sabbaṃ rajjavicāraṇaṃ.
```

<p rend="hangnum">§11.</p>

```
Tahiṃ satta’ṭṭhamāsañhi, vasaṃ rattiyamekadā;
```

```
Devarājaghareseyyaṃ, kappesi sīlasaṃyato.
```

<p rend="hangnum">§12.</p>

```
Tato paccūsakālamhi, devaputtaṃ mahiddhikaṃ;
```

```
Vicittavatthābharaṇaṃ, gandhamālāvibhūsitaṃ.
```

<p rend="hangnum">§13.</p>

```
Uḷāratararūpena, dehobhāsena attano;
```

```
Obhāsentaṃ asesā’sā, sūriyañca na bhuggataṃ.
```

<p rend="hangnum">§14.</p>

```
Vadantaṃ supine evaṃ, adakkhi daraṇīpati;
```

```
Pasīdassu mahābhāga, pitobhava mahipati.
```

<p rend="hangnum">§15.</p>

```
Dhaññalakkhaṇasampanno, icchitatthassasādhako;
```

```
Vinīto lokakuhara-byāpitejo parakkamo.
```

<p rend="hangnum">§16.</p>

```
Āṇabalayasokitti-bhāsuro sagguṇākaro;
```

```
Lokasāsanasaṃvuddhi-karo puttavaro tava.
```

<p rend="hangnum">§17.</p>

```
Labbhīssate mahārāja, na cirasseva sampati;
```

```
Puttadārādhivutthaṃ taṃ, puraṃ khippaṃ payāhīti.
```

<p rend="hangnum">§18.</p>

```
Pabujjhitvāna sañjāta-pītivegotha rattiyā;
```

```
Vibhātāya tatopoṅkha-gāmaṃ gañchinaruttamo.
```

<p rend="hangnum">§19.</p>

```
Yathā diṭṭhappakārantaṃ, kathesi supinaṃ subhaṃ;
```

```
Mahesī pamukhānaṃ so, amaccānaṃ mahīpati.
```

<p rend="hangnum">§20.</p>

```
Saddhiṃ mahesiyā tattha, patthento puttamuttamaṃ;
```

```
Cintonto dānasīlādiṃ, subhaṃ nānappakārakaṃ.
```

<p rend="hangnum">§21.</p>

```
Athekadivasaṃkāle, paccūse supine pana;
```

```
Sabbalakkhaṇasampannaṃ, sabbasetaṃ manoharaṃ.
```

<p rend="hangnum">§22.</p>

```
Dantīpotavaraṃ dantaṃ, kaṇṇe gaṇiyapemato;
```

```
Pavisantamivattānaṃ, seyyāgabbhaṃ mahesiyā.
```

<p rend="hangnum">§23.</p>

```
Sampassiya pabujjhitvā, uṭṭhāya sayanāvarā;
```

```
Sañjātapītipāmojja-vegapīṇitamānaso.
```

<p rend="hangnum">§24.</p>

```
Tāyaṃ <pb ed="M" n="0.0377" /> velāyamedāsu-seyyāgabbhaṃ mahesiyā;
```

```
Pavissasupinaṃ tassā, yathādiṭṭhaṃ pakāsayī.
```

<p rend="hangnum">§25.</p>

```
Ahampi tādisaṃ hatthi-potakaṃ sayanaṃ mama;
```

```
Padakkhiṇaṃ karitvāna, ṭhitaṃ soṇḍe samādiya.
```

<p rend="hangnum">§26.</p>

```
Ākaḍḍhitvāna sayanaṃ, samāropiya pemato;
```

```
Āliṅgiṃ supinamhīti, devī cāpi tamabravī.
```

<p rend="hangnum">§27.</p>

```
Ubho te aññamaññassa, diṭṭhamevaṃ pakāsiya;
```

```
Uṭṭhāpesuṃ pahaṭṭhāva, vītaniddāruṇaṃ tadā.
```

<p rend="hangnum">§28.</p>

```
Tato pāto upaṭṭhātu, mupayātaṃ purohitaṃ;
```

```
Nemittake ca pucchiṃsu, sunitvā te pamoditā.
```

<p rend="hangnum">§29.</p>

```
Na cirasseva puttassa, dhaññalakkhaṇasālino;
```

```
Uppattiyā avassaṃ’va, bhavaṃtabbanti kittayuṃ.
```

<p rend="hangnum">§30.</p>

```
Taṃ suṇitvā amaccā ca, tathā nagaravāsino;
```

```
Avindiṃsu janindo ca, sabbepīti mahussavaṃ.
```

<p rend="hangnum">§31.</p>

```
Tato paṭṭhāya sotthānaṃ, patthayaṃ patthivobhusaṃ;
```

```
Bhikkhusaṅghena bahuso, bhaṇāpesi parittakaṃ.
```

<p rend="hangnum">§32.</p>

```
Maṇimuttādikaṃ cittaṃ, mahagghamanuvāsaraṃ;
```

```
Pariccaji dānamukhe, yācakānamanekaso.
```

<p rend="hangnum">§33.</p>

```
Purohitādivippehi, vedavedaṅgaviññūhi;
```

```
Vattāpesi ca homādi-vidhānaṃ sotthi sammataṃ.
```

<p rend="hangnum">§34.</p>

```
Suvinaṭṭhe vihāre ca, dhātugabbhe ca vāpiyo;
```

```
Jiṇṇā ca paṭisaṅkhattuṃ, yojayī rājakappike.
```

<p rend="hangnum">§35.</p>

```
Dinaṃ nayante kalyāṇa-kammene’vaṃ narissare;
```

```
Na ciraṃ saṇṭhahi gabbha-varo kucchimhi deviyā.
```

<p rend="hangnum">§36.</p>

```
Tatovagamma taṃ haṭṭha-pahaṭṭho so narissaro;
```

```
Mahantaṃ deviyā gabbha-parihāramadāpayi.
```

<p rend="hangnum">§37.</p>

```
Paripakkagabbhā devī, kamena janayīsukaṃ;
```

```
Samaye bhaddanakkhatta-muhuttenabhilakkhite.
```

<p rend="hangnum">§38.</p>

```
Suppasannā asesā ca, disāyo taṃkhaṇe ahu;
```

```
Samīraṇe ca vāsiṃsu, sugandhimudusītalā.
```

<p rend="hangnum">§39.</p>

```
Dantīnaṃ <pb ed="M" n="0.0378" /> koñcanādena, hayānaṃ hesitena ca;
```

```
Rājaṅgaṇaṃ tadājātaṃ, mahākolāhalā kūlaṃ.
```

<p rend="hangnum">§40.</p>

```
Accherātisaye evaṃ, pātubhūte anekadhā;
```

```
Disvā taṃ vimhayappatto, māṇabharaṇabhūpati.
```

<p rend="hangnum">§41.</p>

```
Sutvā nijassa puttassa, tadā sañjātasāsanaṃ;
```

```
Amatenābhisittova, pītipuṇṇamanoratho.
```

<p rend="hangnum">§42.</p>

```
Mocāpetvā tadā kārā-ghare baddhe bahūjane;
```

```
Dānaṃ uḷāraṃ samaṇa-brāhmaṇānaṃ padāpayi.
```

<p rend="hangnum">§43.</p>

```
Amaccapamukhā cāpi, janāpuranivāsino;
```

```
Kadalītoraṇādīhi, rājadhānī manekadhā.
```

<p rend="hangnum">§44.</p>

```
Alaṅkaritvā sakalaṃ, sumaṇḍitapasādhitā;
```

```
Chaṇaṃ mahantaṃ vattesuṃ, katipāhaṃ manoramaṃ.
```

<p rend="hangnum">§45.</p>

```
Vede vuttavidhānena, jātakammādikaṃ vidhiṃ;
```

```
Sabbaṃ samāpayitvāna, kumārassā’vanīpati.
```

<p rend="hangnum">§46.</p>

```
Purohitādayo vippe, tato lakkhaṇapāṭhake;
```

```
Āṇāpetvāna sakkāra-sammānavidhipubbakaṃ.
```

<p rend="hangnum">§47.</p>

```
Niyojesi kumārassa, lakkhaṇānaṃ paṭiggahe;
```

```
Sādhakaṃ sakalaṃ tassa, yatthapādādilakkhaṇaṃ.
```

<p rend="hangnum">§48.</p>

```
Upadhāriya mahāmacca-gaṇamajjhagatassa te;
```

```
Rājino deviyā cāpi, pakāsesuṃ pamoditā.
```

<p rend="hangnum">§49.</p>

```
Laṅkādīpaṃ ṭhapetvāna, jambudīpatalampi ca;
```

```
Ekacchattaṅkitaṃ katvā-nubhottuṃ nipuṇo iti.
```

<p rend="hangnum">§50.</p>

```
Te santappiya bhogehi, bhiyyo pucchittha sādaraṃ;
```

```
Sandissamānaṃ yaṃkiñci, ariṭṭhaṃ atthi natthī’ti.
```

<p rend="hangnum">§51.</p>

```
Dīghāyuko kumāro’yaṃ, kiñci paññāyate vata;
```

```
Janakāriṭṭhayogo’ti, te mahīpatino’bravuṃ.
```

<p rend="hangnum">§52.</p>

```
Tassārijanasammaddi-patāpabhujayo gato;
```

```
So parakkamabāhū’ti, anvatthanāmamaggahī.
```

<p rend="hangnum">§53.</p>

```
Kaṇṇave dhamahañceva, annupāsanamaṅgalaṃ;
```

```
Kārāpiya vidhānaññū, yathāvidhimasesato.
```

<p rend="hangnum">§54.</p>

```
Rañño <pb ed="M" n="0.0379" /> vikkamabāhussa, saputtuppattisāsanaṃ;
```

```
Vattuṃ sadūte pesesi, pulatthinagaraṃ tadā.
```

<p rend="hangnum">§55.</p>

```
Tehiso bhāgineyyassa, mahābhāgattanampi ca;
```

```
Janakāriṭṭhayogañca, sutvā vikkamabāhuso.
```

<p rend="hangnum">§56.</p>

```
Dhaññaṃ vijayarājādi-rājamālāya nāyakaṃ;
```

```
Maṇiṃva bhāsuraṃ mayhaṃ, bhāgineyyaṃ janesiso.
```

<p rend="hangnum">§57.</p>

```
Hāni yākācisatataṃ, yathā tassa na hessati;
```

```
Tathā mamantikeyeva, kumāro ettha vaḍḍhataṃ.
```

<p rend="hangnum">§58.</p>

```
Aladdhaṃ labhituṃ lābhaṃ, laddhañca parirakkhituṃ;
```

```
Sabbathā na samatthoyaṃ, putto gajabāhu mama.
```

<p rend="hangnum">§59.</p>

```
Sūrabhāvādiyutto’pi, mahindavhaparosuto;
```

```
Nihīno mātugottena, na rajjassa raho mama.
```

<p rend="hangnum">§60.</p>

```
Ṭhitassa vikkajātena, nekaso sañcitena me;
```

```
Rajjassa bhāgineyyo’va, kāmaṃ bhāgī bhavissati.
```

<p rend="hangnum">§61.</p>

```
Itipesesi dūte so, ānetuṃ taṃ kumārakaṃ;
```

```
Kumārā bharaṇaṃ datvā, sesaṃ sārañcupāyanaṃ.
```

<p rend="hangnum">§62.</p>

```
Sabbaṃ dūtamukhā sutvā, vīrabāhu mahīpati;
```

```
Tassetaṃ vacanaṃ yuttaṃ, vuttaṃ mehita buddhiyā.
```

<p rend="hangnum">§63.</p>

```
Tathāpi ca nijāriṭṭha-paṭikāratthamīdisaṃ;
```

```
Orasaṃ puttaratanaṃ, pesetuṃ nā’nurūpakaṃ.
```

<p rend="hangnum">§64.</p>

```
Kiñca tattha kumāramhi, nīte vikkama bāhuno;
```

```
Pakkho laddhamahāvāha-balo viya hutāsano.
```

<p rend="hangnum">§65.</p>

```
Accunnatena mahatā, tejasā sañjalissati;
```

```
Hānireva vatamhākaṃ, mahatī hessate bhusaṃ.
```

<p rend="hangnum">§66.</p>

```
Iti hatthe gatānaṃ so, dūtānaṃ thanayaṃ sakaṃ;
```

```
Apesetvā visajjesi, pasādiya manena so.
```

<p rend="hangnum">§67.</p>

```
Saputtadārehi <pb ed="M" n="0.0380" /> samaggavāsaṃ,
```

```
Narādinātho nivasaṃ tahiṃso;
```

```
Tibbena phuṭṭho mahatāgadena,
```

```
Rajjena saddhiṃ vijahittha desaṃ.
```

Sujanappasādasaṃve gatthāya kate mahāvaṃse

Kumārodayo nāma

Saṭṭhimo paricchedo.

### Ekasaṭṭhima pariccheda

#### Saṅkhatthalipurābhigamano

<p rend="hangnum">§1.</p>

```
Sutvā dve bhātaro aññe, jeṭṭhasso paratiṃsadā;
```

```
Khippaṃ saraṭṭhā āgamma, kāresuṃ antimaṃ vidhiṃ.
```

<p rend="hangnum">§2.</p>

```
Atha kittisirimegho, raṭṭhaṃ jeṭṭhassa bhātuno;
```

```
Attādhīnaṃ karitvāna, āmantiya kaṇiṭṭhakaṃ.
```

<p rend="hangnum">§3.</p>

```
Datvā raṭṭhadvayaṃ aññaṃ, vatthuṃ tattheva ādisi;
```

```
So’pi jeṭṭhassa bhātussa, vacanaṃ sampaṭicchiya.
```

<p rend="hangnum">§4.</p>

```
Samādāya kumārañca, deviñca ratanāvaliṃ;
```

```
Dhītaro dve ca gantāna, mahā nāmahulaṃ puraṃ.
```

<p rend="hangnum">§5.</p>

```
Samaggā nivasaṃ tattha, kumārassa sikhāmahaṃ;
```

```
Kāretvā parihārena, vaḍḍhesi mahatā sadā.
```

<p rend="hangnum">§6.</p>

```
Tato so deviyā jeṭṭhaṃ-dhītaraṃ mittanāmikaṃ;
```

```
Dātukāmo saputtassa, sahāmaccehi mantayi.
```

<p rend="hangnum">§7.</p>

```
Kāliṅganvayasambhūtā, pāyenakhalu bhūmipā;
```

```
Sāmibhāvaṃ gatā asmiṃ, laṅkādīpamhī bhūyaso.
```

<p rend="hangnum">§8.</p>

```
Kāliṅgagotta sambhūta, gajabāhussa dātave;
```

```
Gūḷarūpena devī’yaṃ, yadi peseyya dhītaraṃ.
```

<p rend="hangnum">§9.</p>

```
Bhiyyo <pb ed="M" n="0.0381" /> vivāhasambaddho, balavā so bhavissati;
```

```
Mayhaṃ eso nirālambo, putto hehīti sabbathā.
```

<p rend="hangnum">§10.</p>

```
Tasmā me sunūno esā, dātuṃ yuttā kumārikā;
```

```
Evaṃ sati vatamhākaṃ, vaḍḍhiye’va siyā ‘‘iti’’.
```

<p rend="hangnum">§11.</p>

```
Devīpi sutvā taṃ sabba-mādiccanvaya maṇḍanā;
```

```
Sabbathā tamanicchanti, idamāha mahīpatiṃ.
```

<p rend="hangnum">§12.</p>

```
Ghātetvā sakale yakkhe, kumāro vijayavhayo;
```

```
Laṃkādīpamimaṃ’kāsi, manussāvāsakaṃ sadā.
```

<p rend="hangnum">§13.</p>

```
Tato pabhuti amhākaṃ, ghaṭesuṃ vijayanvayaṃ;
```

```
Kāliṅgavaṃsajeheva, sambandhaṃ katva pubbakaṃ.
```

<p rend="hangnum">§14.</p>

```
Aññabhūpāla sambandho, sutapubbo pinatthino;
```

```
Somavaṃsa samumbhūte, ṭhapetvā dharaṇissare.
```

<p rend="hangnum">§15.</p>

```
Tuyhaṃ jātoti amhākaṃ, sambandho so kathaṃ siyā;
```

```
Ariyanvaya sambhūta, kumārena sahāmunā.
```

<p rend="hangnum">§16.</p>

```
Evaṃ so deviyā tāya, nekaso vārayantiyā;
```

```
Pasayhasaka putthassa, taṃ kumārimadāpayi.
```

<p rend="hangnum">§17.</p>

```
So anekaguṇodāra- bhariyānugato tato;
```

```
Rañjayanto jane sabbe, janakasantike vasi.
```

<p rend="hangnum">§18.</p>

```
Ekavīsatiṃ vassāni, rajjaṃ vikkama bāhuso;
```

```
Anubhotvā yathākammaṃ, kāyabhedā gato paraṃ.
```

<p rend="hangnum">§19.</p>

```
Tato gajabhujo ṭhitaṃ, sampannabalavāhanaṃ;
```

```
Rajjaṃ hatthagataṃ katvā, pulattinagare vasī.
```

<p rend="hangnum">§20.</p>

```
Tato kittisirīmegha, sirīvallabha bhūmipā;
```

```
Vuttanta metaṃ viññāya, evaṃ samanucintayuṃ.
```

<p rend="hangnum">§21.</p>

```
Tassa vikkama bāhussa, vuddhabhāvena nekadhā;
```

```
Mūlarajjādhipaccaṃ taṃ, ammaṃ nindākaraṃ na hi.
```

<p rend="hangnum">§22.</p>

```
Tadatthajassa bālassa, mūlarajjaṃ pasāsano;
```

```
Upekkhaṇaṃ panamhākaṃ, nevānucchavikaṃ vata.
```

<p rend="hangnum">§23.</p>

```
Te soyāva sarajjamhi, baddhamūlo bhavissati;
```

```
Pasayha tāva taṃ rajjaṃ, vaṭṭati gaṇhituṃ iti.
```

<p rend="hangnum">§24.</p>

```
Velakkāra <pb ed="M" n="0.0382" /> balaṃ sabbaṃ, bhindiṃsu dhana dānato;
```

```
Ṭhapetvā sevake keci, tassabbhantarike tadā.
```

<p rend="hangnum">§25.</p>

```
Gajabāhu mahīpāle, virattā raṭṭhavāsino;
```

```
Ubhinnaṃ rājūnaṃ dūte, pesayuṃ nekaso tato.
```

<p rend="hangnum">§26.</p>

```
Rajjaṃ sādhetvā dassāma, ekībhūtā mayaṃ pana;
```

```
Upatthambhakabhāvo’va, kātabbo kevalaṃ iti.
```

<p rend="hangnum">§27.</p>

```
Tato dve bhātukā senaṃ, sakaṃ sannayha vegasā;
```

```
Ubhato mukhato tassa, raṭṭhamajjhamupāgamuṃ.
```

<p rend="hangnum">§28.</p>

```
Pahiṇiṃsu ca te dūte, tato gajabohuvhayo;
```

```
Bhūmipālo nijāmacce, sannipātiya mantayi.
```

<p rend="hangnum">§29.</p>

```
Veḷakkārabalaṃ sabba-mujupaccattikaṃ ahu;
```

```
Rājāno dve ca no raṭṭhaṃ, saṅgāmatthamupāgatā.
```

<p rend="hangnum">§30.</p>

```
Paṭhamaṃ tesu pakkhassa, ekassa balino bhusaṃ;
```

```
Mukhabhaṅge kate khippaṃ, tato aññe susādhiyā.
```

<p rend="hangnum">§31.</p>

```
Iti nicchiya senaṅgaṃ, sabbamādāya attano;
```

```
Sirivallabharājābhi-mukhaṃ yuddhā’yupāgami.
```

<p rend="hangnum">§32.</p>

```
Sirivallabharājāpi, saṅgāma mahibhiṃsanaṃ;
```

```
Pāto paṭṭhāya sāyanha-kālaṃ yāva pavattayaṃ.
```

<p rend="hangnum">§33.</p>

```
Asakkuṇanto’bhibhavaṃ, vidhātuṃ tassa kañcipi;
```

```
Tatova so nivattitvā, sakaṃ raṭṭhaṃ gato lahuṃ.
```

<p rend="hangnum">§34.</p>

```
Gajabāhussagokaṇṇa-sacivena parājito;
```

```
Agā raṭṭhaṃ sakaṃ kitti-sirimegho’pi bhūpati.
```

<p rend="hangnum">§35.</p>

```
Gajabāhunarindopi, saṅgāme tamhi kiñcipi;
```

```
Parihānimasampatto, punā’gamma purantikaṃ.
```

<p rend="hangnum">§36.</p>

```
Balanāthe viniggayha, sāparādhe bahū balī;
```

```
Raṭṭhaṃ vūpasametvāna, pāvekkhi nagaraṃ sakaṃ.
```

<p rend="hangnum">§37.</p>

```
Raṭṭhe sake sakeyeva, tato pabhūti bhūmipā;
```

```
Aññoññamitte sambandhaṃ, vidhāya vihariṃsu te.
```

<p rend="hangnum">§38.</p>

```
Tato parakkamabhujo, dharaṇī pālanandano;
```

```
Medhāvīnekasippesu, sikkhamāno susādhukaṃ.
```

<p rend="hangnum">§39.</p>

```
Vicārakkhamapaññattā<pb ed="M" n="0.0383" />, kiccā kiccesu nekaso;
```

```
Accuḷārāsayattā ca, mahābhāgattanena ca.
```

<p rend="hangnum">§40.</p>

```
Attano mātubhaginī, sahavāsa sukhamhi ca;
```

```
Alaggamānasoneka, balākīḷārasesu ca.
```

<p rend="hangnum">§41.</p>

```
Sūrabhāvādisaṃyuttā, rājaputtā tu mādisā;
```

```
Paccante īdise dese, kathaṃ nāma vasissare.
```

<p rend="hangnum">§42.</p>

```
Jātadesañca me dāni, yuvarājapabhogiyaṃ;
```

```
Gamissāmīti niggañchi, tamhā parijanatthito.
```

<p rend="hangnum">§43.</p>

```
Kamena santikaṃ saṅkha-nāyakatthalisaññino;
```

```
Gāmassāgā ahiṃ kitti-sirimegho nisamma taṃ.
```

<p rend="hangnum">§44.</p>

```
Abhāvā rajja dāyāda-samānassa’trajassa me;
```

```
Ekākī’hanti yo citta-santāpo santataṃ gato.
```

<p rend="hangnum">§45.</p>

```
Jeṭṭhaṃva bhātaraṃ mayhaṃ, taṃ dehapaṭibimbakaṃ;
```

```
Daṭṭhuṃ me sattataṃ puññaṃ, mahantamuditaṃtica.
```

<p rend="hangnum">§46.</p>

```
Pāmujjavegavasago, nagaraṃ taṃ manoharaṃ;
```

```
Alaṅkārā payitvāna, toraṇādīhi nekadhā.
```

<p rend="hangnum">§47.</p>

```
Gantvā paṭipathaṃyeva, baloghaparivārito;
```

```
Narindo tithinakkhatta-visese subhasammate.
```

<p rend="hangnum">§48.</p>

```
Anaññasādhāraṇataṃ, sampattehi guṇehi ca;
```

```
Lakkhaṇehi ca sabbehi, kalyāṇeyi susaṃyutaṃ.
```

<p rend="hangnum">§49.</p>

```
Disvā kumāraṃ santuṭṭho, āliṅgitvāna pemato;
```

```
Ure katvāna cumbitvā, matthakamhi punappunaṃ.
```

<p rend="hangnum">§50.</p>

```
Janassa balato tassa, passato locanehi so;
```

```
Santosa assudhārāyo, vassāpento nirantaraṃ.
```

<p rend="hangnum">§51.</p>

```
Manuññameka māruyha, vāhanaṃ saha sūnunā;
```

```
Bherini dena pūrento, disā dasa samantato.
```

<p rend="hangnum">§52.</p>

```
Pavisitvā puraṃ tattha, alaṅkāre manorame;
```

```
Dassayanto saputtassa, pāvisi rājamandiraṃ.
```

<p rend="hangnum">§53.</p>

```
Laddhā <pb ed="M" n="0.0384" /> tato kañcukī-supakāra,
```

```
Vagādineke paricārake so;
```

```
Nānāguṇā rādhitamānasassa,
```

```
Vasīsakāse pituno sukhena.
```

Sujanappasādasaṃvegatthāya kate mahāvaṃse

Saṅkhatthalipurābhigamano nāma

Ekasaṭṭhimo paricchedo.

### Dvisaṭṭhimapariccheda

#### Paramaṇḍalābhigamano

<p rend="hangnum">§1.</p>

```
Attanābhimatassā’su, jātadesassa pattiyā;
```

```
Sampuṇṇamanasaṅkappo, dussaṅkapavivajjito.
```

<p rend="hangnum">§2.</p>

```
Vajirūpamorupaññā, balena gurusantike;
```

```
Lahuṃ bahuñca gaṇhanto, sippajātamaneka kaṃ.
```

<p rend="hangnum">§3.</p>

```
Jināgamesu nekesu, koṭillā dīsu nītisu;
```

```
Saddasatthe ca kāveyye, sanighaṇḍuka keṭubhe.
```

<p rend="hangnum">§4.</p>

```
Naccagītesu satthesu, hatthisippādikesu ca;
```

```
Dhanu khaggādinekesu, satthesu ca visesato.
```

<p rend="hangnum">§5.</p>

```
Pārappatto vinītatto, pitu rañño samācari;
```

```
Adhippāyānukulaṃ’va, sadā bhattipurassaro.
```

<p rend="hangnum">§6.</p>

```
Tadā sadā darācāra-guṇārādhitamānaso;
```

```
Piyena viya mittena, tena saddhiṃ mahīpati.
```

<p rend="hangnum">§7.</p>

```
Uyyānajalakīḷādi-sukhaṃ nānappakārakaṃ;
```

```
Anubhotvā sadesasmiṃ, sañcaranto tahiṃ tahiṃ.
```

<p rend="hangnum">§8.</p>

```
Ekadāsaṅkhasenādhi-patinā daḷhabhattinā;
```

```
Saraṭṭhasīmā rakkhāya, yo jitena balīyasā.
```

<p rend="hangnum">§9.</p>

```
Ajjhāvutthassa <pb ed="M" n="0.0385" /> ca balattha-linamassa ca santikaṃ;
```

```
Gāmasā’gañchi sutvāna, tamatthaṃ dhajinīpati.
```

<p rend="hangnum">§10.</p>

```
Gāmaṃ taṃ sādhukaṃ sajju, sajjāpetvā saputtakaṃ;
```

```
Paccuggantvā mahīpālaṃ, paṇamitvā ṭhito tadā.
```

<p rend="hangnum">§11.</p>

```
Pitā putto ubho tassa, sambhāsiya piyaṃ vaco;
```

```
Nekadhā’rādhitā tena, taṃ gāmaṃ samupāgaguṃ.
```

<p rend="hangnum">§12.</p>

```
Tahiṃ katici bhūpālo, vāsare vītināmiya;
```

```
Senāpatiṃ samāhūya, idaṃ vacanaṃ mabravi.
```

<p rend="hangnum">§13.</p>

```
Putto me dānivayasi, ṭhito’ panayanārahe;
```

```
Tassopanayanaṃ kātuṃ, mahopakaraṇaṃ lahuṃ.
```

<p rend="hangnum">§14.</p>

```
Sajjetabbanti taṃ sutvā, sopi senādhināyako;
```

```
Sabbupakaraṇaṃ khippaṃ, maṅgalatthaṃ susajjayi.
```

<p rend="hangnum">§15.</p>

```
Sugandha dīpapupphādi-vatthūhi divasattayaṃ;
```

```
Pubbakāraṃ karitvāna, mahantaṃ ratanattaye.
```

<p rend="hangnum">§16.</p>

```
Vedikācāradakkhehi, dvijehi puthuvīpati;
```

```
Sampabhāvānu rūpaṃva, maṅgalaṃ taṃ samāpiya.
```

<p rend="hangnum">§17.</p>

```
Parakkamakumārena, tena saddhiṃ samārabhi;
```

```
Vasantakīḷaṃ mahatiṃ, sāmacco kīḷituṃ tadā.
```

<p rend="hangnum">§18.</p>

```
Rājā kitti sirīmegho-rohaṇe vasato tadā;
```

```
Sirīvallabhanāmassa, sabhātu maraṇampi ca.
```

<p rend="hangnum">§19.</p>

```
Māṇabharaṇanāmassa, rajjalābhañca deviyā;
```

```
Mittāya paṭilābhañca, sirīvallabhasūnu no.
```

<p rend="hangnum">§20.</p>

```
Rohaṇāgatadūtehi, suṇitvā sakabhātuno;
```

```
Kālakriyāya sañjāta-sokavegaṃ sudussahaṃ.
```

<p rend="hangnum">§21.</p>

```
Mittāyatanayuppatti pavattiṃ savaṇena taṃ;
```

```
Vineyya virato tamhā, vasantasamayussavā.
```

<p rend="hangnum">§22.</p>

```
Nivattetvāna tattheva, senāniṃ saṅkhanāmakaṃ;
```

```
Puttena saha so saṅkha-tthali nāmaṃ puraṃ gami.
```

<p rend="hangnum">§23.</p>

```
Parakkamakumārena, tena saddhiṃ tahiṃ sukhaṃ;
```

```
Vasato tassa bhūpassa, vassamekamatikkami.
```

<p rend="hangnum">§24.</p>

```
Māṇābharaṇabhūpassa<pb ed="M" n="0.0386" />, devī cāpi pabhāvatī;
```

```
Labhittha dutiyā kitti-sirī meghavhayaṃ sutaṃ.
```

<p rend="hangnum">§25.</p>

```
Suṇitvā tañca so amhaṃ, vaṃso jāto mahā’’iti;
```

```
Ahu kittisirīmegho, tadā attamano bhusaṃ.
```

<p rend="hangnum">§26.</p>

```
Laṃkādīpopabhogeka-hetunā mahatā satā;
```

```
Asādhāraṇabhūbhena, codito puññakammunā.
```

<p rend="hangnum">§27.</p>

```
Kumāro so’tha pitarā, piyamitte viyattani;
```

```
Kariyamānaṃ sasnehaṃ, mahantaṃ co’palālanaṃ.
```

<p rend="hangnum">§28.</p>

```
Sacivānamanekesaṃ, bhayabhattī purassaraṃ;
```

```
Kriyamānamupaṭṭhānaṃ, na maññanto tiṇāyapi.
```

<p rend="hangnum">§29.</p>

```
Laṃkādīpamimaṃ sabba mekacchatto pasobhitaṃ;
```

```
Khippaṃ kāretukāmo so, sayaṃ iti vicintayi.
```

<p rend="hangnum">§30.</p>

```
Kesa akkhaka gīvaṭṭhi-dāṭhā pattāna meva ca;
```

```
Padacetya mahābodhi-sākhānañcāpi satthuno.
```

<p rend="hangnum">§31.</p>

```
Caturāsītisahassānaṃ, dhammakkhandhāna meva ca;
```

```
Sammāsambuddhakappānaṃ, ādhārattā ca niccaso.
```

<p rend="hangnum">§32.</p>

```
Ākarattā ca nekesaṃ, maṇimuttādivatthūnaṃ;
```

```
Sammatopi visiṭṭhoti, dīponāti mahā ayaṃ.
```

<p rend="hangnum">§33.</p>

```
Tayo me pitaro bhūpā, mātulopi ca sabbathā;
```

```
Ekacchattena vattetu, masamatthā vibhajji’maṃ.
```

<p rend="hangnum">§34.</p>

```
Bhuñjantā ettakeneva, katakiccā mayaṃ iti;
```

```
Maññantā vigatacchandā’bhisekamhi kulocite.
```

<p rend="hangnum">§35.</p>

```
Raṭṭhesake sakeyeva, isseraṃ sampavattayuṃ;
```

```
Kasikammādikaṃ gāma-bhojakā viya nissitā.
```

<p rend="hangnum">§36.</p>

```
Tesu kittisiri meghaṃ, petteyyaṃ me ṭhapetva te;
```

```
Agamaṃsu yathākammaṃ, sesā bhūpatayo tayo.
```

<p rend="hangnum">§37.</p>

```
Maccānaṃ paramaṃ āyu, vate’dāni parittakaṃ;
```

```
Bālāyuvāno vuddhā ca, ime sattā’nupubbaso.
```

<p rend="hangnum">§38.</p>

```
Pāpuṇissanti maraṇa-mīti’yaṃ niyamopi ca;
```

```
Na heva asmiṃ lokasmiṃ, saṃvijjati kadācipi.
```

<p rend="hangnum">§39.</p>

```
Tasmā <pb ed="M" n="0.0387" /> sarīrake asmiṃ, bhaṅgure sāravajjite;
```

```
Hīḷite sāradassīhi, apekkhaṃ hitvā sabbathā.
```

<p rend="hangnum">§40.</p>

```
Pihaniye yasodehe, ciraṭṭhāyimhi sabbadā;
```

```
Amhādisehi kattabbo, rājaputtehi ādaro.
```

<p rend="hangnum">§41.</p>

```
Ummaggajātakādīsu, cārittañcāpi bhūmisu;
```

```
Vihitaṃ bodhisattena, vīrabhāvādinissitaṃ.
```

<p rend="hangnum">§42.</p>

```
Rāmāyaṇabhāratādi-lokiyāsu kathāsupi;
```

```
Rāmassa vikkamañceva, tassa rāvaṇaghātino.
```

<p rend="hangnum">§43.</p>

```
Duyodhanādirājāno, hantvāyuddhe pavattitaṃ;
```

```
Vikkamāti sayañceva, pañcannaṃ paṇḍusūnūnaṃ.
```

<p rend="hangnum">§44.</p>

```
Itihāsakathāyañca, devāsuraraṇe purā;
```

```
Dussantādimahīpehi, katañca caritabbhūtaṃ.
```

<p rend="hangnum">§45.</p>

```
Ummūlitavato tassa, nandavaṃsanarissare;
```

```
Cārakkadvijaseṭṭhassa, sutvā buddhibalampi ca.
```

<p rend="hangnum">§46.</p>

```
Sabbā netāni lokamhi, yāvajjadivasā bhuvi;
```

```
Tesaṃ asannidhānepi, suppasiddhiṃ gatāni hi.
```

<p rend="hangnum">§47.</p>

```
Suladdhaṃ jīvitaṃ tesaṃ, asādhāraṇamīdisaṃ;
```

```
Caritātisayaṃ kattuṃ, samatthā honti ye bhuvi.
```

<p rend="hangnum">§48.</p>

```
Jāyitvā khattavaṃsamhi, khattavīravarodhitaṃ;
```

```
Yadihaṃ na karissāmi, moghā me jāti hessati.
```

<p rend="hangnum">§49.</p>

```
Tesamabbhadhikā kāla-sampadāyeva kevalaṃ;
```

```
Mayā te adhikā kintu, paññādīhīti cintiya.
```

<p rend="hangnum">§50.</p>

```
Piturājā ca me’dāni, pacchime vayasiṭṭhito;
```

```
Yadidaṃ pettikaṃ rajjaṃ, mama hatthagatabbhave.
```

<p rend="hangnum">§51.</p>

```
Rājalakkhiva so peta-cetaso me pamādato;
```

```
Yathicchitañce na bhave, mahatī jāni me bhusaṃ.
```

<p rend="hangnum">§52.</p>

```
Ettheva nivasanto’haṃ, carāpiya sake vare;
```

```
Paramaṇḍalavuttantaṃ, jāneyyaṃ yadi tattano.
```

<p rend="hangnum">§53.</p>

```
Randhaṃ paccatthikānantu, pakāsetuṃ rathātathaṃ;
```

```
Adhippāyānurūpaṃ me, samatthā vā na vācarā.
```

<p rend="hangnum">§54.</p>

```
Ye <pb ed="M" n="0.0388" /> keci’dha janā santi, sabbe te mama sammukhā;
```

```
Balīyattaṃ’va sattūnaṃ, kathayanti anekaso.
```

<p rend="hangnum">§55.</p>

```
Paccekaraṭṭhasāmīhi, pitubhūpehi tihipi;
```

```
Ekībhūya karitvāna, sattakkhattuṃ mahāhavaṃ.
```

<p rend="hangnum">§56.</p>

```
Sādhetuṃ dukkaraṃ raṭṭhaṃ, bhavate kākinā kathaṃ;
```

```
Sisunā gaṇhituṃ sakkā, khuddarajjo pabhoginā.
```

<p rend="hangnum">§57.</p>

```
Sukaraṃ mūlabhūtassa, tassa rajjassa sādhanaṃ;
```

```
Iti duccintaṃtaṃ tuyhaṃ, dūre tabbamidaṃ’’iti.
```

<p rend="hangnum">§58.</p>

```
Kaṇṇe tatthasalākāyo, pavesentā’va nekaso;
```

```
Mahantattaṃ kathente’vaṃ, bahudhā paramaṇḍale.
```

<p rend="hangnum">§59.</p>

```
Ajānanaṃ yathābhūtaṃ, vadantānaṃ kubuddhinaṃ;
```

```
Sabbametaṃ vaco jātu, saddhātabbaṃ siyā na hi.
```

<p rend="hangnum">§60.</p>

```
Lesenekena gantvāna, khippaṃ’va paramaṇḍalaṃ;
```

```
Sarūpaṃ tattha ussāmi, ahameveti cintayi.
```

<p rend="hangnum">§61.</p>

```
Yadi me pītubhūpālo, viññāyetaṃ vitakkitaṃ;
```

```
Abhijātassa puttassa, vaṃsajotikarassa me.
```

<p rend="hangnum">§62.</p>

```
Gatassa satthu visaya-manatthopi siyā iti;
```

```
Anukampādhiyā mayhaṃ, gamanaṃ vārayissati.
```

<p rend="hangnum">§63.</p>

```
Manorathassa saṃsiddhi, sabbathā mena hessati;
```

```
Tasmā niguḷarūpena, gamanaṃ bhaddakaṃ iti.
```

<p rend="hangnum">§64.</p>

```
Laddhāna rattiyama thekadinaṃ khaṇaññū,
```

```
So tādisaṃ khaṇamakhīṇatarorūpāyo;
```

```
Jānāti no sakapitāgamanaṃ tathātaṃ,
```

```
Gehā’bhinikkhamitathā caturo kumāro.
```

Sujanappasādasaṃvegatthāya kate mahāvaṃse

Paramaṇḍalābhigamano nāma

Dvisaṭṭhimo paricchedo.

### Tisaṭṭhima pariccheda

#### Senāpativadho

<p rend="hangnum">§1.</p>

```
Nijāyudhadutiyassa<pb ed="M" n="0.0389" />, nikkhamantassa tassa hi;
```

```
Taṃ khaṇaṃ purato ko’pi, saṅkhasaddo samuggato.
```

<p rend="hangnum">§2.</p>

```
Tato nekanimittaññū, kumāro taṃ suṇi tva so;
```

```
Nipphajjissati saṅkappo, khippaṃ yeveti modavā.
```

<p rend="hangnum">§3.</p>

```
Tattha tattha niyuttānaṃ, rakkhakānamajānataṃ;
```

```
Nikkhamitvā purāvīta-bhayo sīhaparakkamo.
```

<p rend="hangnum">§4.</p>

```
Vegena maggaṃ gantvāna, pañcagāvutamattakaṃ;
```

```
Badalatthalagāmassa, padesenāti dūrake.
```

<p rend="hangnum">§5.</p>

```
Gāma mekamupāgañci, piliṃ vatthūti saññitaṃ;
```

```
Janānaṃ sannipātāya, nijānaṃ so katāvadhi.
```

<p rend="hangnum">§6.</p>

```
Nijāgamanato pubbaṃ, paṭimagge nisīdituṃ;
```

```
Paṭiladdhaniyogānaṃ, yeci devāgate tadā.
```

<p rend="hangnum">§7.</p>

```
Tahiṃ ṭhite so passitvā, ettakā kinnu āgatā;
```

```
Iti pucchi kumārotha, tepi taṃ ida mabravuṃ.
```

<p rend="hangnum">§8.</p>

```
Lokappavattiṃ sakalaṃ, jānantenāpi sāminā;
```

```
Kimeva muccate maccu-bhayaṃ kesaṃ na vijjati.
```

<p rend="hangnum">§9.</p>

```
Bālātānugato sāmi, ṭhito vayasi īdise;
```

```
Ajjāpi hi mukhe tuyhaṃ, khīragandho pavāyati.
```

<p rend="hangnum">§10.</p>

```
Na hevatthi visuṃ vitta-jātaṃ saṅgahitaṃ tava;
```

```
Tadaññā copakaraṇa-sāmaggī neva vijjate.
```

<p rend="hangnum">§11.</p>

```
Ciramparicitattehi, daḷhaṃ sāruḷabhattihi;
```

```
Vinā’mhehi visuṃ kevā’nugantāro janātuvaṃ.
```

<p rend="hangnum">§12.</p>

```
Kiñcāgatānamamhākaṃ, pitā tuyhaṃ narissaro;
```

```
Kāressati idaṃ nāma, sabbathā neva ñāyate.
```

<p rend="hangnum">§13.</p>

```
Amhākamantarāmagge<pb ed="M" n="0.0390" />, saṅkho nāma camūpati;
```

```
Mahabbalo mahāvīro, rajjasīmaṃ tamāvasaṃ.
```

<p rend="hangnum">§14.</p>

```
Paccatthite ṭhapetvaññe, ete katipayā mayaṃ;
```

```
Aññamaññamhi niyata-māsaṅkī hadayā bhusaṃ.
```

<p rend="hangnum">§15.</p>

```
Aruṇuggamavelā ca, samāsannatarādhunā;
```

```
Iti bhītiṃ pakāsesuṃ, paccekaṃ hadayassitaṃ.
```

<p rend="hangnum">§16.</p>

```
Nisamma tesaṃ vacanaṃ, vidhāya madhuraṃ sitaṃ;
```

```
Vītasaṅko kumāro so, mukhāne’saṃ vilokiya.
```

<p rend="hangnum">§17.</p>

```
Caritvāpi mayā saddhi-mete’ho kālamettakaṃ;
```

```
Na jāniṃsu mamaṃ sabbe, yesañhi bhayamidisaṃ.
```

<p rend="hangnum">§18.</p>

```
Iti vatvā bhayaṃ tesaṃ, vinodetu mupaṭṭhitaṃ;
```

```
Sīhanādaṃ tadā’kāsi, mahantaṃ sīhavikkamo.
```

<p rend="hangnum">§19.</p>

```
Tiṭṭhantu mānusā sabbe, mayi hatthagatāyudhe;
```

```
Sakko devānamindopi, kupito kiṃ karissati.
```

<p rend="hangnum">§20.</p>

```
Bāloti maṃ cintaya taṃ, jātā vo kumatīdisī;
```

```
Parikkhīyati te jāṇā, navayo’ti na kiṃ sutaṃ.
```

<p rend="hangnum">§21.</p>

```
Ajjeva kātumekena, kammunā cintitena me;
```

```
Sadesapara desaṭṭhā, bhayabhattī yathāmayi.
```

<p rend="hangnum">§22.</p>

```
Karissanti yathā vedaṃ, bhayaṃ tumhe jahissatha;
```

```
Tathā rattiyametāya, vibhātāmaya khaṇena me.
```

<p rend="hangnum">§23.</p>

```
Unnate dassayissāmi, buddhi sāhasavikkame;
```

```
Anudhāvati maṃ tāta, setehi yadi vo bhayaṃ.
```

<p rend="hangnum">§24.</p>

```
Purato hotha tumhehi, vatvā te gahitāyudho;
```

```
Sāhasekaraso vīro, tamhā nikkhamma gāmato.
```

<p rend="hangnum">§25.</p>

```
Udayā’calasīsaṭṭhaṃ, jetumādiccamaṇḍalaṃ;
```

```
Aparaṃ ravi bimbaṃva, pacchimā sā mukhoditaṃ.
```

<p rend="hangnum">§26.</p>

```
Tejasā pasarantena, janānaṃ pavikāsayaṃ;
```

```
Netambujavanaṃ pāto, badalatthalimāgami.
```

<p rend="hangnum">§27.</p>

```
Jaghasaṅkhassarenā’tha, senā nātho pabujjhiya;
```

```
Sañjātasambhamo ñatvā, rājaputtamupāgataṃ.
```

<p rend="hangnum">§28.</p>

```
Saddhiṃ <pb ed="M" n="0.0391" /> balena mahatā, padhuggammakatādaro;
```

```
Paṇāmamucitaṃ kattu-mānato vasudhātale.
```

<p rend="hangnum">§29.</p>

```
Amhākamesajīvanto, kiṃ nāmatthaṃ karissati;
```

```
Māretabbo’dhuneveti, passante samukhaṃ bhaṭe.
```

<p rend="hangnum">§30.</p>

```
Nevā’diṭṭhāparādhassa, maraṇaṃ puriso citaṃ;
```

```
Vadho virodhe sakkā’ti, iṅgitena nivāriya.
```

<p rend="hangnum">§31.</p>

```
Senāpatissa so hatthaṃ, gahetvā sīhasannibho;
```

```
Bhāsanto madhuraṃ vācaṃ, tassevā’gañchi mandiraṃ.
```

<p rend="hangnum">§32.</p>

```
Athassa gamanaṃ rañño, bhavitabbamajānatā;
```

```
Sarūpaṃ yāva jānāmi, tāvassete sahāgatā.
```

<p rend="hangnum">§33.</p>

```
Yathā na sahitā honti, ṭhapetabbā visuṃ visuṃ;
```

```
Kumāro’va mamāgāre, vasatū’ti vicintiya.
```

<p rend="hangnum">§34.</p>

```
Tathā senāpati katvā, vañcetuṃ taṃ mahāmatiṃ;
```

```
Dassetvā’ti thīsakkāraṃ, rañño dūte sa pesayi.
```

<p rend="hangnum">§35.</p>

```
Kumāro’tha viditvāna, tena taṃ vañcanaṃ kataṃ;
```

```
Kattabbametthā’katvāha, mudāsīno bhave yadi.
```

<p rend="hangnum">§36.</p>

```
Icchitatthassa nipphatti, na me jātu bhavissati;
```

```
Ayaṃ tāvā’dhunāvassaṃ, māretabboti cintiya.
```

<p rend="hangnum">§37.</p>

```
Sahāgataṃ payojetvā, ghātāpayi camūpatiṃ;
```

```
Hato senādhinātho’ti, mahantaṃ khubhitaṃ ahu.
```

<p rend="hangnum">§38.</p>

```
Senānāthabhaṭo eko, sutvā senāpatiṃ hataṃ;
```

```
Māraṇaṃ sāmino mayhaṃ, kiṃ nimittamīti bravi.
```

<p rend="hangnum">§39.</p>

```
Nettiṃ sapāṇī sahasā, kumāraṃ ṭhitamekakaṃ;
```

```
Abhidāvi sasāmissa, paricattattajīvino.
```

<p rend="hangnum">§40.</p>

```
Kumārassa mukhaṃ disvā, vedhamāno bhayena so;
```

```
Pure ṭhātumasakkonto, pādamūle tato sayi.
```

<p rend="hangnum">§41.</p>

```
Gaṇhathe’tantivacanā-kumārassa <pb ed="M" n="0.0392" /> puretaraṃ;
```

```
Tasseveko sahacaro, bhaṭametaṃ vighātayi.
```

<p rend="hangnum">§42.</p>

```
Niyogaṃ me vinā tena, kataṃ kammaṃ na yujjati;
```

```
Iti daṇḍanametassa, kārāpesiyathocitaṃ.
```

<p rend="hangnum">§43.</p>

```
Atha taṃ kālayambhūta-saṅkhobhamatibhiṃsanaṃ;
```

```
Bhamukkhipanamattena, rājaputto samaṃ nayi.
```

<p rend="hangnum">§44.</p>

```
Vīro yasodharadhano dhitimā kumāro;
```

```
Vīropakāracaturo varakittisāro;
```

```
Senindasañcitamanappadhanaṃ bhaṭānaṃ;
```

```
Sabbaṃ visajjayi yathāruciyā gahetuṃ.
```

Sujanappasādasaṃvegatthāya kate mahāvaṃse

Senāpativadho nāma

Tisaṭṭhimo paricchedo.
